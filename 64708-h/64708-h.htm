<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.16" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of A lélekidomár (1. rész) by
Mór Jókai</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2 {
 text-align: center;
 clear: both;
 line-height: 200%;
}

h2 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: .5em;
}

.tdr {
 padding-right: 0;
}

.pagenum {
/*  visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.poem {
/* margin-left:5%; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

ul.TOC li {
 margin-top: 0.25em;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>

<div style='text-align:center; font-size:1.2em; font-weight:bold'>The Project Gutenberg eBook of A lélekidomár (1. rész), by Mór Jókai</div>

<div style='display:block; margin:1em 0'>
This eBook is for the use of anyone anywhere in the United States and
most other parts of the world at no cost and with almost no restrictions
whatsoever. You may copy it, give it away or re-use it under the terms
of the Project Gutenberg License included with this eBook or online
at <a href="https://www.gutenberg.org">www.gutenberg.org</a>. If you
are not located in the United States, you will have to check the laws of the
country where you are located before using this eBook.
</div>

<table style='min-width:0; padding:0; margin-left:0; border-collapse:collapse'>
  <tr><td>Title:</td><td>A lélekidomár (1. rész)</td></tr>
  <tr><td></td><td>Regény</td></tr>
</table>

<div style='display:block; margin-top:1em; margin-bottom:1em; margin-left:2em; text-indent:-2em'>Author: Mór Jókai</div>

<div style='display:block; margin:1em 0'>Release Date: March 05, 2021 [eBook #64708]</div>

<div style='display:block; margin:1em 0'>Language: Hungarian</div>

<div style='display:block; margin:1em 0'>Character set encoding: UTF-8</div>

<div style='display:block; margin-left:2em; text-indent:-2em'>Produced by: Albert László from page images generously made available by the Google Books Library Project</div>

<div style='margin-top:2em; margin-bottom:4em'>*** START OF THE PROJECT GUTENBERG EBOOK A LÉLEKIDOMÁR (1. RÉSZ) ***</div>
<div class="transnote">
<p class="center"><span class="caption">Megjegyzés:</span></p>
<p>A tartalomjegyzék a <a href="#Page_245">245</a>. oldalon
található.</p>
</div>
<hr class="chap" />
<div class="chapter"></div>
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">LXXVII. KÖTET</span></p>
<p class="center"><span class="caption">A LÉLEKIDOMÁR.
I.</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1897</span></p>
<hr class="chap" />
<h1>A LÉLEKIDOMÁR</h1>
<p>&nbsp;</p>
<p class="center"><span class="caption">REGÉNY</span></p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p class="center"><span class="caption">I. RÉSZ</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
TULAJDONA</span></p>
<p class="center"><span class="caption-small">1897</span></p>
<hr class="chap" />
<div class="chapter"></div>
<p><span class="pagenum"><a name="Page_1" id=
"Page_1">-1-</a></span></p>
<h2>A CZÍM-ALAK.</h2>
<p>A mi az állatszelidítő a fenevadak ketreczében, a mi a hindu
kigyóbűvölő a csúszó-mászói között, a mi a ló-idomár a
fék-nemszokta szilaj ménnel szemben: az a «lélekidomár» a lelkes
állatok világában.</p>
<p>Új szó, rossz szó, de nincs más.</p>
<p>Az alak pedig létezik, mely e rendkívüli fogalmat betölti: új
szót kellett a számára kitalálni.</p>
<p>Egy közönséges ember, a kinek nincs a kezében sem Mózes
varázspálczája, sem villanyütésű Cagliostro-bot, még csak egy
csendbiztosi korbács sem, a ki nem rendelkezik Monte Christo-i
mesés kincsekkel, nem hoz magával hódító külsőt, a ki nem művész,
nem költő, nem hős, még csak nem is politikai celebritás.</p>
<p>És mégis csodákat tud tenni.</p>
<p>Kitalálja annak a gondolatját, a kivel beszél, azt a gondolatot,
a mit az elmondott szó gondosan rejteget.</p>
<p>Eléje kerül a szándéknak s kihallgatja a titkos vágyakat.</p>
<p>Önvádra kényszeríti a megrögzött bűnöst, éjlátta, sírelhantolta
rémtetteket napfényre idéz.</p>
<p>A kétségbeesettet, a ki öngyilkosságra gondol, visszavezeti a
léleknyugalomhoz, megtanítja remélni, új életet kezdeni.</p>
<p>Lát szivet és lelket, a börtönök sötétjén s az úri termek
csillogó ragyogásán keresztül.</p>
<p>Idegen országban, új társaság, ismeretlen világ közepett is
egyszerre otthon találja magát, s úgy játszik az emberek lelkein,
mint a virtuoz a hegedűn. <span class="pagenum"><a name="Page_2"
id="Page_2">-2-</a></span></p>
<p>Halálos ellenségét jó barátjává tudja szelidíteni.</p>
<p>A hű czimbora képében felismeri veszedelmes ellenfelét és védeni
tudja magát messze időre tervezett kelepczéi ellen.</p>
<p>A gőgös megvetéstől kicsikarja az elismerő becsülést.</p>
<p>Kiszemel száz életfogytig elitélt rab közül egy méregkeverőt, s
azt teszi mindenesévé, a kire minden nap rábizza az életét.</p>
<p>Rajongó ragaszkodásra kényszeríti a kaczérság mintaképét.</p>
<p>És elég merész letépni a saisi kárpitot egy női szív
rejtélyéről, melynek jelmondata: «a mások boldogtalanságának örülni
s gyűlölni a saját boldogságát».</p>
<p>És ez az ember a mellett nem valami kivételes lény: nem próféta,
nem önfeláldozó martir, nem megváltó szent, hanem rendes,
közönséges észjárású ember, a kinek minden vágya, öröme, fájdalma,
olyan mint más emberé szokott lenni: a ki épen úgy, mint mi
valamennyien, ellenségeinek ellensége, saját magának legjobb
barátja, szenvedélyeinek szolgája, de egész ember.</p>
<p>Azért idomár a lelkek fölött.</p>
<p>Hogyan lett azzá? Ezt mondja el a történetünk.</p>
<h2>A VÉGZETES SZEMÉLYCSERE.</h2>
<p>Az első csárdásnak vége volt, czigányok húzták a kopogóst;
huszonnégy pár tánczolta egész tűzzel: «három a táncz!» volt a
jelszó, szokás szerint.</p>
<p>Ebben csak az a nevezetes, hogy mind ez a budai királyi
várpalota termében történt: ugyanabban a teremben, a melyben a
trónbeszédet olvassa fel a király mind a két «ház» előtt.</p>
<p>A koronázási tánczestély volt ez.</p>
<p>A csárdás után szünidő következett, azután sorakozik a
folytatás. A két koronás fő folytatni fogja a cerclet. <span class=
"pagenum"><a name="Page_3" id="Page_3">-3-</a></span> Most egy
órára a legmagasabb urak is a theázó-termekbe vonulnak vissza.</p>
<p>A bálteremből pedig tódul a fiatalság a buffetbe.</p>
<p>Minden ember fiatal «ma». Húsz esztendő ki lett törülve életéből
a mai nappal az egész magyar nemzetnek, hát hogy ne lett volna
fiatal minden ember?</p>
<p>Aztán ez a nemzeti viselet is fiatalít. Ezek a kevély, kérkedő,
bogláros, sujtásos, vitézkötéses jelmezek, a tomport verő kardok, a
pengő sarkantyúk, az arany czafrangos nyakkendők, mind
fiatalítanak, még a kinek szürke feje van, az is fiatal számba
megy, a kopasz fej meg épen nagyon hozzá illik a magyar
ruhához.</p>
<p>A gazdag buffetben negyven udvari lakáj szolgáltatja az ételt és
italt a vendégeknek. Maguk az inasok is tekintélyes egyéniségek.
Egynek a melléről sem hiányzik valamely érdemrend. Némelyiké
egészen válláig végig van rakva keresztekkel és medaillokkal.
Világos sárga frakkjuk van, fekete, kétfejű sasos bordürrel,
oldalukon vékony koszperd. A vendég uraknak még most nincsenek
érdemrendjeik. Még maguknak a minisztereknek sincs. Hiszen csak
tegnap óta miniszterek.</p>
<p>Még tegnapelőtt azzal köszöntöttük őket, hogy «servus pajtás», s
ma már, «hogy állok a grácziádban, kegyelmes uram?»</p>
<p>A buffet melletti kék teremben vannak kisebb kerek asztalok, a
melyek mellett (kerek asztalok szokása szerint) rendesen még
egygyel több ember elfér, mint a mennyi már körül ülte.</p>
<p>A kiknek elég praktikus eszük van, nem tapostatják le a
sarkantyuikat a buffetben, hanem igyekeznek egy ilyen kerek asztalt
elfoglalni. Itt aztán nincs pártkülömbség.</p>
<p>Minden ujon letelepülő hoz magával valami uj anekdotát a
bálteremből. Gyönyörű calembourgok! A távollevők rovására nevetni
mindig egészséges. Csupán egyre nézve általános a magasztalás. A
királynét nem győzi <span class="pagenum"><a name="Page_4" id=
"Page_4">-4-</a></span> mindenki dicsérni. Minden szavát
összegyűjtik a mit mondott. Egész legenda támad körüle.</p>
<p>Nagy későre érkezik a teremből a lakomázók közé az ujdonat
belügyminiszter.</p>
<p>A legtökéletesebb gentleman az országban. A fekete frakkban
veszedelme a hölgyeknek, a veres frakkban veszedelme a rókáknak, a
nemzeti viseletben pedig közszeretet tárgya.</p>
<p>Milyen jókat mondott annak idejében! Nem is maradt utána más,
mint csupa jó emlékezet.</p>
<p>– Ez volt a meleg nap! Száz kitünő hazafit egyenkint
bemutatni!</p>
<p>– Ide kegyelmes uram! Szorítunk a számodra helyet! Parancsolsz
pezsgőt és fajdsültet?</p>
<p>– Köszönöm! Én csak teázom.</p>
<p>– Itt van az én helyem. Átengedem, szól felkelve a helyéről, egy
Zrinyinek öltözött balközépi képviselő.</p>
<p>– Ne félj tőlem, tigris, nem foglak el.</p>
<p>– Azt ki tudja? A helyemre ülhetsz bátran. Nem fogsz rebellis
lenni tőle.</p>
<p>(«Tigriseknek» hítták azon időben a Tiszapárt szónokait: nem
azért, mintha ennek a nagy macskának a kegyetlen vérszomja által
tették volna magukat félelmessé, hanem azért, mert a
Tigris-vendéglőben tartották a gyűléseiket.)</p>
<p>A tigris átadta a helyét a miniszternek s kicsörtetett a
tánczterembe, az ott maradt hölgyek közül valamelyiknek udvarolni.
Eltávozásakor csendesen kezet szorított a szomszédjával, a ki ülve
maradt.</p>
<p>Ez egy magas, széles vállú férfi, a kinek halavány arczát
csaknem arab metszésű vonások teszik feltünővé: a szakállal
összefolyó bajusz szénfekete és ritka, az ajkak vékonyak, az orr
hajlott, a szemöldöke egyenesek, a homlok kétfelé osztott, külön
domborodva, s hanyagul lehajló üstöktől árnyalva. Csak az az egy
veszi el az arcz keleties <span class="pagenum"><a name="Page_5"
id="Page_5">-5-</a></span> typusát, hogy a hosszu, sötét pilláktól
környezett szemek zöldes-kékek.</p>
<p>A sokféle változatú magyar nemzeti öltönyök között az övé
látszik a legegyszerűbbnek, mente és attila egyformán fekete
szövetből, asztrakán prémmel, kard, gombok, mentekötő oxydált
ezüst, csak a menteláncz csatját képező onyx Medusa-fő a megnézni
való rajta. Szakértők szerint ez egy muzeumba való példány.</p>
<p>A magyar udvari estélyeken az is az exotikus élvezetek közé
tartozik, egymásnak a mentekötőjét, kalpagforgóját megbámulni.
Némelyik tízezreket ér forintokban, némelyiknek története is van, a
mely Zsigmond királynál kezdődik, némelyiknek meg olyan története
van, a mi a zálogházban végződik.</p>
<p>A fekete ruhás összébb húzta a mentéjét, hogy tágabb helyet
engedjen a miniszternek; egy sárga frakkos rögtön hozta a kegyelmes
úr számára a pekkót, rum nélkül, czukor nélkül. Így szereti. Ezek a
derék emberek nagy tapintattal birnak az ilyenben!</p>
<p>– No ma nálamnál csak egy ember boldogabb a két magyar hazában,
s az Rózsa Sándor, mondá a miniszter.</p>
<p>– Hát kiszabadult?</p>
<p>– A holnapi hivatalos lap hozza az általános amnestiát minden
politikai elitéltnek. Én már ma kihozattam Rózsa Sándort a
börtönből, s rábiztam a Lászlóra, hogy vigye el magával a kedvencz
korcsmájába, a «kis pipá»-ba, traktálja meg az én rovásomra.</p>
<p>Ezt a Lászlót is jól ismerte mindenki. A gentleman miniszternek
vígjátékba való komornyikja volt.</p>
<p>– Karikás uram a magas vendég tiszteletére ma díszlakomát rendez
a korcsmájában, s az ó-budai dalárda hangversenynyel örvendezteti
meg. Mert hát vannak nekünk hires embereink, politikusok, költők,
muzsikusok, de csak legnépszerűbb azért mégis a betyár.</p>
<p>A fekete ruhás közbeszólt. <span class="pagenum"><a name=
"Page_6" id="Page_6">-6-</a></span></p>
<p>– Hát Rózsa Sándor politikai elitélt?</p>
<p>– Legalább a birái azzal indokolták a húsz esztendei
fogságát.</p>
<p>– E szerint most már egy fogoly sincs a váczi börtönben?</p>
<p>– De egy még ott maradt. Nem annyira azért, hogy a porkolábnak
legyen kivel tarklizni, hanem azért, mert postát rabolt ki, s még
tizennégy esztendeje van leülni való.</p>
<p>– Kalondi?</p>
<p>– Igen. Szegény Kalondi, olyan tisztességes úr volt valaha!</p>
<p>– És én azt mondom neked, kegyelmes uram, hogy jobban tetted
volna, ha azt a postakirablót bocsátod szabadon, mert az a
politikai elitélt, s Rózsa Sándort tartod meg a porkoláb számára
piketpartienak, mert ez egy közönséges zsivány.</p>
<p>(Ilyen szabadon szoktak a magyarok a minisztereikkel
beszélni.)</p>
<p>– És te ezt honnan tanultad?</p>
<p>– Az ábrázatjaikból. Mind a kettőt volt alkalmam látni a
börtönben. Beszéltem is velük.</p>
<p>– Hahaha! Hát te vagy az a hires Lavater?</p>
<p>Az egész asztal átvette a kaczagást.</p>
<p>A halványképűnek egy arczvonása sem mozdult.</p>
<p>– Hát én ajánlok neked egy fogadást, kegyelmes uram. Én fogadok
veled arra, hogy te három nap alatt szabadon fogod bocsátani azt a
benntartott postakirablót, s három hét mulva egy regement katonát
fogsz kiküldeni, hogy fogja el neked megint a népdalok hősét, a
dicső Rózsa Sándort.</p>
<p>– Tartom a fogadást! Mit adok, ha vesztek?</p>
<p>– Akkor adsz nekem valamit, a mi neked semmibe sem kerül, én
nekem semmit sem használ.</p>
<p>– Ha pedig te veszted a fogadást, akkor te adsz nekem valamit, a
mivel te is nyersz, én is nyerek, az ország is nyer. <span class=
"pagenum"><a name="Page_7" id="Page_7">-7-</a></span></p>
<p>– Áll!</p>
<p>Kezet adtak rá. Senki sem értette, talán ők sem mind a ketten,
csak külön-külön, kiki a magáét.</p>
<p>A halványképű aztán felkelt a kerek asztaltól s elhagyta a
termet. Tapasztalt ember, mikor látja, hogy egy társaságban az ő
rovására akarnak mulatni, azt teszi, hogy felkerekedik, s átengedi
a tért a mulatni vágyóknak.</p>
<p>– Furcsa ember ez a mi Lándorynk, mondá egy öreg mágnás, a ki
már eddig is nehezen tartóztatta vissza magát, hogy a szeme közé ne
nevessen a bölcselkedőnek. Mindenféle bogarai vannak!</p>
<p>– A börtönöket tanulmányozza, magyarázza egy ifjú jogtudós:
államtitkári jelölt az igazságügy-miniszteriumnál.</p>
<p>– Furcsa egy passio!</p>
<p>– Tiszta bolonság! Német tudóshoz illő foglalkozás! mondogatták
innen is, onnan is.</p>
<p>A miniszter védelme alá vette a megtámadottat.</p>
<p>– De jeles férfi ez! Hát sok embernek van egy kedvencz eszméje,
a minek az egész életét szenteli. Ismerek egy tudóst, a ki csupa
madártojásokat gyűjt; megvan neki minden species: a strúcztól
elkezdve a kinai fán termő, virágból kikelő kacsatojásig. Most a
kihalt ősvilági dinornis tojását hajhászsza Madagaszkárban. Van egy
másik tudósom, a ki meg csupa pókokat gyűjt, az egész életét a
pókoknak szenteli s valamennyinek tudja az egész genealogiáját.
Aztán egy olyan tudósra is bukkantam már, a ki meg a koponyákat
tanulmányozza. A kit csak megkaphat, leültethet, megméri a
koponyáját. Egy képviselőtársunkat arra kérte, hogy ha meghal, adja
neki a koponyáját, annyira belészeretett. Hát a mi Lándory barátunk
meg az akasztófavirágokat szedi a botanikai gyűjteményébe. Őtet
csak azok érdeklik, a kik tíz esztendőn felül vannak elitélve.
Ezeknél kezdődik nála a «báró». Heteket eltölt a börtönökben, s
tanulmányozza a gyilkosok physiognomiáját. <span class=
"pagenum"><a name="Page_8" id="Page_8">-8-</a></span> Majd
meglátjátok, hogy egyszer egy nagy könyvet fog róla írni.</p>
<p>No már ez csakugyan elég ok volt az általános derültségre.</p>
<p>Ez alatt egy fiatal úr, a kezében egy hosszú, elefántcsont
fogantyús pálczával, odasugott egy szót a kegyelmes úr fülébe, mire
az, ott hagyva a teáját, rögtön kisietett a tánczterembe.</p>
<p>A zenekar tagjai (katonák) már helyeiken voltak, de még a
fölségek nem jöttek vissza a terembe.</p>
<p>Az átjárót egy szűkebb szoba képezi a buffetből.</p>
<p>Itt útját állta a miniszternek az a bizonyos tigris, abban a
Zrinyi-jelmezben.</p>
<p>– Azt mondtad az imént, hogy «ne félj tigris, nem foglak el».
Hát én azt mondom neked, hogy fogass el rögtön.</p>
<p>– Mi jóért?</p>
<p>– Megmondom. Holnap ki lesz hirdetve az általános amnestia
minden politikai elitéltre.</p>
<p>– Már eddig valamennyi szabadon van.</p>
<p>– De egy benn maradt: Kalondi.</p>
<p>– Az közönséges postarabló.</p>
<p>– Nem az. Elfogta a postát, hogy elvegyen tőle olyan iratokat,
melyek «mi ránk» veszedelmet tartalmaznak. Felismerték, elfogták, a
birák előtt közönséges rablónak vallotta magát, hogy
szövetségeseit, a kik a merénylettel megbizták, bele ne
keverje.</p>
<p>– S kik voltak a szövetségesei?</p>
<p>– Ma együtt teáztál velük. Az egyik én magam. Az az ember
eltűrte, hogy tizenöt évre elitéljék, mint rablót, hogy
meggyalázzák a nevét örökre. Vagy őt is bocsáttasd szabadon, vagy
engem is csukass oda melléje.</p>
<p>– Jelentést fogok tenni, mondá a miniszter s azzal eltünt a
«fehér terem» ajtaján.</p>
<p>A Zrinyi-dolmányos ott maradt, azon a helyen, a melyen elhagyta.
<span class="pagenum"><a name="Page_9" id=
"Page_9">-9-</a></span></p>
<p>Néhány percz mulva visszajött a terembe a miniszter. A
kalpagjában valamit rejtegetett. Oda sietett a tigrishez.
Megmutatta neki, mi van a kalpagjában. Egy távirat.</p>
<p>– Meg vagy elégedve?</p>
<p>– Köszönöm.</p>
<p>A miniszter az elfogadóterem felé sietett, a hol a szolgálattevő
hivatalnokok voltak. Útjában összekerült a fekete ruhással.</p>
<p>– No a fogadás első felét te nyerted meg. Kalondit még az éjjel
hazaeresztik.</p>
<p>– Jó volna, ha a második felét pedig, kegyelmes uram, te nyernéd
meg. Az igazi rablót még most megkaphatnád a «kis pipá»-ban.</p>
<p>– Azt már nem teszem.</p>
<p>(Nem is volt az már akkor ott!)</p>
<p>Ez a kis intermezzo, mint a futó tűz, terjedt el egyszerre a
fényes társaságban. Mikor a felséges pár a fehér teremből kijött,
már minden beavatott ember tudta, a ki csak valaha magyar
politikával foglalkozott.</p>
<p>Hja! Furcsa az a magyar politika! Olyan, mint a magyar kard: az
egyik oldala éles, a másik tompa és sima, és mégis ugyanaz a
kard.</p>
<p>És a király, közbámulatra a kör-fogadást (cercle) megkezdve, azt
a Zrinyi-jelmezes képviselőt tüntette ki megszólításával, a kiről e
perczben jelenték fel neki, hogy ő volt annak a kardnak az éle.</p>
<p>– Ma nagyon szép napunk volt.</p>
<p>– De az «éjszakája» még szebb, fölség!</p>
<p>A király kezét nyujtá a megszólítottnak.</p>
<p>A teremben, mint egy csendes tengermoraj, susogott végig az
önkéntelen «Éljen a király».</p>
<p>A kik értették, hogy mi történt? nagyot gondolkoztak utána.</p>
<p>… Szent-Istvánnak nemcsak a koronája ereklye, hanem a jobb keze
is az.</p>
<p class="center">*</p>
<p><span class="pagenum"><a name="Page_10" id=
"Page_10">-10-</a></span></p>
<p>A fekete ruhásnak a részvényei kezdtek jegyezve lenni. Hisz ez
olvas a jövendőben és a gondolatokban.</p>
<p>Hogy a fogadásának az első részében nyertes maradt Lándory, az
tehát jó volt, de annál rosszabb az, hogy a népdalok hőse, Rózsa
Sándor, a mint haza szabadult az alföldi pusztára, csakugyan ott
kezdte, a hol elhagyá. Első dolga az volt, hogy valamennyi hajdani
czimboráját mind összegyűjté s azokat, a kik elárulták, statárium
elé állítá, főbe lövette, börtönben rekedt czinkostársakat
kiszabadított, s réme lett az egész alföldnek. Kétségtelen, hogy
sok rablókaland lett az ő nymbusának a takarója alatt elkövetve:
minden futó betyár nemesi levélnek tartotta, ha a köröző kurrensben
a Rózsa Sándor czimborájaként lett a fejére díj kitűzve.</p>
<p>A hogy Szegedre hazaérkezve legelőször lóra tett szert, az
egészen humoros ötlet volt tőle. Lovat venni nem volt neki szabad,
lovat lopni pedig még kevésbbé volt megengedve. Ő tehát adott pénzt
egy ismerős fuvarosnak, hogy vegyen a számára egy lovat a
csiszártól. Mikor azt megkapta, felült rá, utána eredt a
csiszárnak, azt megállította az úton s visszavette tőle a ló árát.
Tehát a lovat nem lopta, mert pénzt adott érte, s a pénzt sem
rabolta, mert csak a saját pénzét kérte vissza. Ez a
zsiványlogika.</p>
<p>Még sokkal nevezetesebb volt az, a hogy egy vén czinkostársa
szerzett magának «alkalmatosságot». Ott volt bezárva a szegedi
várban, sokszoros rablógyilkosságért. A mint a rabtelegraf útján
értesült a vén rabló a «vezér» kiszabadulásáról, természetesen ő is
kötelességének tartotta a tömlöczből megszökni, épen heti vásár
volt, a vidékről jött szekerek ott álltak sorban a piaczon, azok
közül kiszemelt egyet, a melyen senki sem ült, felkapott rá, a
lovak közé vagdalt, s az egész vásáros népen keresztül elvágtatott,
a hídnál egy vámszedő, meg egy csendőr fel akarta tartóztatni,
azokat a szekéren talált vasvillával egymásután leütötte, s aztán
keresztül hajtott <span class="pagenum"><a name="Page_11" id=
"Page_11">-11-</a></span> a hidon, nyomába sem értek. (Az idén
lőtték agyon üldözés közben.)</p>
<p>Ilyen vakmerő ficzkókból állt a hirhedett rablóvezér gárdája, a
kikkel bekóborolta az egész Alföldet. Egyik héten a Tisza mentén,
másik héten már a Krasznánál beszéltek a viselt dolgairól. Jól volt
értesülve a maga terepének a viszonyairól. Tudta, melyik bérlő
mikor ad el nagyobb mennyiségű búzát, s a pénzt otthon tartja
bérletfizetésre. Azt azután megrohanni, cselédjeit lefegyverezni, a
pénzt kínzással kicsikarni, ez volt a hadvezéri tudomány. Azután
meg a vásárról hazatérő egész kocsisort szépen feltartóztatni egy
útféli csárdánál, s az elsőtől az utolsóig kifosztani: ez volt az
igen jeles hadművelet. Az pedig, hogy egész gulyákat elhajtottak
egy-egy pusztáról, a miknek soha senki nyomába nem akadt többé, ez
meg már épen a hőstettek számába ment.</p>
<p>Valószínű, hogy a rablókalandokat nem is mind a hirhedett
rablóvezér intézkedésére követték el. A példa ragadós. Azután
bementek azok a városokba is, s bezárt falak közül elemelték a
legnehezebb Wertheim-szekrényeket, s azokat is úgy el tudták vinni,
mint a hogy a szemfényvesztő egy elkért gyűrűt a pisztolyból kilő,
s aztán egy tojáshéjból húz elő. Csak hogy a tisztelt hatóság azt a
tojást nem találta sehol, melybe egész gulyák és vas szekrények el
lettek dugva.</p>
<p>Valami mesemondáshoz hajló csoda testierő híre járt a rablókkal.
S ez valóban igaz volt. Tanuskodik róla az az elefántnyi nehézségű
Wertheim pánczélos szekrény, melyet (üresen) ott hagytak egy
mocsárban, úgy összetörve, mint egy gyermekjátékot. Egyike a
rémhírű rablóknak, (valami «Farkas» nevű) akárhányszor elfogták,
még aznap éjjel kitört a börtönéből: holmi ringy-rongy húsz fontos
lánczot összetörni, keresztvasakat kifacsarni gyermekjáték volt
neki. Egyszer aztán egy olyan börtönbe dugták, a melynek nem volt
ablaka, s a láncza végére egy százhúsz fontos bombát kovácsoltak,
hogy el <span class="pagenum"><a name="Page_12" id=
"Page_12">-12-</a></span> ne futhasson. És ő azzal a nehéz
vasgolyóval keresztül törte a börtöne alatti vastag
téglaboltozatot, s a bombával együtt odább állt.</p>
<p>Egy másik sokat emlegetett rabló, mikor kézrekerült, azt az
alibit hozta fel, hogy ő egy vándor lovartársaság ártatlan
Herkulese. A közvádló kétségbe vonta. Ekkor a vádlott, hogy
állítását bebizonyítsa, megkapta a fogaival a nehéz iróasztalt,
mely a vallató biró előtt állt, hogy a levegőbe emelje. (A kezei
össze voltak bilincselve.) A bíró észrevéve a vádlott szándékát,
hirtelen felugrott az asztalra. Hát aztán a vádlott felemelte az
asztalt a bíróval együtt a levegőbe az állkapczájában. Ilyen alakok
voltak a rablókalandok hősei.</p>
<p>S a megdöbbentő merényletek nem maradtak csak az útfélen, a
pusztákon: felhatoltak magasabb körökbe is.</p>
<p>Egy napon az előkelő társaságnak egy nagyon jól ismert tagja
nyomtalanul eltűnt. Igazi herkulesi alak volt: már siheder korában
hires kardvívó. A szabadságharcz alatt egy csodával határos hadi
tett hőse. A konspiracziók korszakában maga egy kiszemelt hadvezér.
Sok nap mulva egy Dunaszigetnél fogták ki a hulláját a halászok.
Meg volt fojtva. Hát annak micsoda vasgyúró mesehősnek kellett
lenni, a ki ezt az athletát meg tudta fojtani, mint egy gyermeket!
Egy erdélyi mágnási családnak okozott akkor nagy nyugtalanságot egy
ilyen kivételes testi erővel felruházott alak, a ki sok furfanggal
és ügyességgel, hamissággal, mint törvényes örökös tolta fel magát.
Ez volt gyanuba véve a forradalmi vezér eltüntetésével.</p>
<p>Itt már a regényes rablói kalandvágy kezdett átjátszani a
magasabb családi élet, s a politikai zűrzavarok rejtélyeibe.</p>
<p>Majd hozzá szegődtek a külföldi kalandorok. Egy-egy érdekes
hölgy, a ki orosz herczegnőnek nevezte magát, kezdett feltünni a
fővárosban, nyilt házat tartott, szép leányai voltak, fényt űzött.
Egyszer csak eltünt. Élettörténetét <span class="pagenum"><a name=
"Page_13" id="Page_13">-13-</a></span> a moszkvai törvényszék
írhatná le, ha az is tudná egészen.</p>
<p>Azután megjelent a fővárosban egy pár magasrangú franczia
gavallér, fényes nevű urak, vicomte és marquis. Legjobb ajánló
leveleik voltak Párisból, magától az osztrák követségtől az itteni
előkelő urakhoz. Finom, elegáns társalgók és udvarlók voltak.
Mindenütt ünnepelték őket. Egy éjjel aztán azok is eltüntek «hopp
hirével». A legveszedelmesebb szélhámosok voltak, a kiket Európa
minden rendőrsége régóta üldöz már. Ajánló leveleik, érdemrendeik
mind hamisak. Itt jártuk összeköttetésbe volt hozva egy hires
ékszer- és értékpapirrablással, a mi egy külföldi főuri kastélyban
ment végbe azon időtájott. Mért huzódtak ezek mind ide?</p>
<p>Világítsunk bele egy kissé e zűrzavarba.</p>
<p>Magyarországon közel két évtizedig tartott az az állapot, a
melyben az államhatalom és a nép egymással ellentétben álltak.</p>
<p>A szabadságharcz korszaka után idegen tisztviselőket, birákat, s
azoknak a gyámolítására, a nép nyelvét nem értő csendőröket hoztak
az országba. Ezeknek is elébbvaló dolguk volt inkább azokat
üldözni, a kik a politikai rendszer, mint a kik a társadalmi rend
ellen vétenek. Az egész társadalom, úr és paraszt az üldözötteknek
fogta pártját. Az idegen hivatalnokot és az ő szuronyosait
megtréfálni, rászedni, a bujdoklót elmenekültetni volt a legszebb
virtus. Tanuja a korszaknak az a népdal, mely a zsandárokról szól,
ezzel a refrainenel: «Dárum madárum! Agyonverünk a nyáron!» A
«futóbetyár», a «szegény legény», meg a «bujdosó guerilla»
körülbelül egy fogalommá vált. A franczia-olasz hadjárat után
egyszerre gyökeresen megváltozott ez az állapot. Olyanformán
gyökeresen, hogy ugyanazt a fát, a gyökereivel fölfelé, s az
ágaival lefelé ültették el a földbe. Egy esztendeig a «hajdani», a
48 előtti «hazafiak» kormányoztak. Ezeknek meg épen nem lehetett a
népszerűség ellen véteni azzal, hogy <span class="pagenum"><a name=
"Page_14" id="Page_14">-14-</a></span> a törvényen kívül álló
embereket hajszolják, hisz akkor meg épen azt énekelte a nóta, hogy
majd jön Türr és Garibaldi, s hoz kardot-puskát. Azután jött megint
egy más változás. A tekintélyes, a népszerű, a jóbirtokú és tanult
hazafiak egyszerre mind leköszöntek a hivatalaikról, a
hivatalviselés megbélyegző stigma lett. Az üres bureaukat azonban
ismét be kellett tölteni. Az egyszer eltávolított idegeneket nem
lehetett ujra visszahozni, tehát odaültették, a ki vállalkozott rá,
hogy fizetést és megvetést junctim elvállal, kétes hirű,
hitelvesztett, tönkrejutott, félkegyelmű, de hazai szülötteket. No
ezekkel meg aztán épen paradicsomi élete volt a törvények ellen
vétőnek. Hisz az a biró volt maga a társadalom üldözöttje, a ki
tudta jól, hogy őtet a saját pandurja is lenézi.</p>
<p>E mellett az általános politikai helyzet egyre elviselhetlenebbé
lett. Az egész nemzet forrongásban volt. Minden eszköz jónak
látszott már. A ki az állami rendnek, a kormányzatnak, a
társadalomnak ellensége volt, az szövetséges társ volt. A pusztázó
betyár s az a mágnás, a kinek a pusztáját az bekalandozza, mind egy
«követ fujt», összezavarodtak a fogalmak. A magas eszményért
rajongó politikai emissariust alig lehetett megkülömböztetni a
tiltott vagyonszerző félkézkalmártól. Mind a kettő ugyanazon éj
takarója alatt járt.</p>
<p>Ezt a «kedvező» helyzetet használta fel az internationalis
kalandorság, a maga mesterségének czéljaira.</p>
<p>Volt egy ország, a hol a rendőrségnek a működését megbénítja az
egész társadalom ellenszenve, a hol a biró tehetetlen, bátortalan,
a csendőr ügyetlen, a detektiv maga is czinkostárs, a hol a
haditörvényszék elé nem állítanak mást, mint ujságírót.</p>
<p>A kinek valami oka volt Páris, London, Berlin vagy
Szent-Pétervár rendőrségének a kiváncsisága elől kitérni, tudhatta
nagyon jól, hogy ha Amerika felé szökik, a villanytávirdai huzal
megelőzi, s a partraszálláskor elfogják, <span class=
"pagenum"><a name="Page_15" id="Page_15">-15-</a></span> hanem ha a
Kárpátokon átmenekül, ott talál olyan földre, mely nem ragad az
ember talpához. Itt azután berendezheti magát komfortosan, innen
intézkedhetik con amore a világ minden részébe új vállalatok
kivitele iránt: élvezheti tetteinek gyümölcsét, csak arra
vigyázzon, hogy valami politikai gyanuba ne keverje magát. Ha pedig
megszorítják, menekülhet könnyű szerrel, akár Bukarest, akár
Belgrád felé, vagy épen az olasz határon át, nyitva minden
ajtó.</p>
<p>Ezt az állapotot kapta örökségbe az uj «alkotmányos magyar
kormány».</p>
<p>A mint az alkotmányos élet helyre lett állítva, a politikai
összeesküvések rubrikája egyszerre le lett törülve a tábláról. A
fegyver át lett adva a rozsdának, a harag a feledékenységnek.</p>
<p>Hajdan a magyarok a fejedelememeléskor, hűségük
megpecsételéseül, felvágott ereikből egy közös serlegbe bocsáták a
vérüket. A szerecsendió kehely nincs már meg, hanem a vérben
egyesülés most is megvan.</p>
<p>Az emigransok visszatértek, képviselőkké lettek, a nemzeti
hadsereg kiszemelt vezetői beálltak az új honvédség
parancsnokainak, a király és királyné a nemzet által koronázási
hódolatul adott százezer aranyat a szabadságharcz sebesült vitézei
közt oszták ki, a négy vágással ott a királyhalmon szét lett küldve
a béke az ország négy határáig mindenüvé.</p>
<p>Hanem azért még jó idő telt bele, a míg künn a pusztákon a nép
hozzászokott ahhoz a gondolathoz, hogy már most hát ezentul nem
azok a jó hazafiak, a kiket fegyveres kézzel üldöznek, s nem azok a
becsületes emberek, a kiket tömlöczbe csuknak. Hogy Rózsa Sándor
nem a nemzeti legendák hőse.</p>
<p>Hát ennek a tévhitnek az elenyésztetésére legsikeresebben
közreműködött maga a nymbus környezte rablóvezér.</p>
<p>Megkegyelmeztetése után oly embertelen, vérlázító <span class=
"pagenum"><a name="Page_16" id="Page_16">-16-</a></span> rablásokat
követett el, hogy a köznép maga elszörnyedt fölötte.</p>
<p>Aljas rablásainak bekötötte a koszorúját az a rémtett, a midőn a
Tisza áradása alkalmával, felhasználva az egész Alföldet sujtó nagy
elemi csapást, csónakra kelt a rablóbandájával s egy
földbirtokosnak a kastélyát, melyet a tengerrel egyenlő Tisza-ár
vett körül, megrohanta, s az egész családot, különösen annak fejét,
egy köztiszteletben álló derék öreg hazafit, kegyetlen kínzásokkal
kényszerítette pénzének előadására, a midőn a megtámadottak az
árvíz miatt nem menekülhettek s azoknak a helységből a segítségükre
senki nem mehetett.</p>
<p>Ez a czudar zsiványság általános felháborodást keltett az egész
Alföldön, s ettől a naptól fogva Rózsa Sándorból egy üldözött vad
lett, a kit most már nem a félős pandurok, hanem maga a nép kerget
határról határra.</p>
<p>Egy este a mindig kedélyes belügyminiszter a nemzeti kaszinóban
összetalálkozik Lándoryval s diadalmas tekintettel mondja neki:</p>
<p>– No a fogadás második felét én nyertem meg. Nem küldtem ki egy
regement katonát Rózsa Sándor ellen, mégis elfogattam.</p>
<p>– Tudom. Egy rokona lepte meg a mezőn, a mikor mélyen aludt.</p>
<p>– Hát már ezt is tudod?</p>
<p>– Hiszen én vettem ki a hollétének a titkát a «selyem
ángyó»-ból.</p>
<p>(Ez a selyem ángyó nagy szerepet játszott az egész alföldi
rablókaland történetben. Szegeden lakott, a rablóvezér asszonya
volt.)</p>
<p>– E szerint a fogadást én nyertem meg.</p>
<p>– Még nem. A rablóvezért még csak megfogtad, de el nem
fogtad.</p>
<p>– Hogyan érted ezt?</p>
<p>– Úgy, hogy:… Láttál már rókát vadászni agárral? <span class=
"pagenum"><a name="Page_17" id="Page_17">-17-</a></span></p>
<p>– Láttam. Az nagyon bolond mulatság. A róka, mikor utoléri az
agár, meglapul s az agár átugrik a feje fölött, majd meg
félreszökik, s hagyja az agarat futni egyenesen, maga pedig oldalt
iramodik, meg-meg felver egy nyulat a fektéből, maga belefekszik
annak a helyére s aztán engedi az agarat a nyul után szaladni.</p>
<p>– Hát épen így fog tenni a te elfogott rablóvezéred. Valamennyi
birádat, csendbiztosodat, ravasznál ravaszabb mesékkel úgy
elkápráztatja, annyi hamis nyomra vezeti, hogy azok csupa ártatlan
embereket fognak összeszedni, more patrio, kisebb-nagyobb fokú
kínzással, hamis vallomásra birni, úgy hogy utoljára, ártatlan
nyulat eleget, de a ravasz rókát nem fogják el a te agaraid.</p>
<p>– Magam is úgy tudom, hogy ehhez a «run»-hoz egy nagyon
hozzáértő «falka-nagy»-ra van szükségem, a kinek rendkívüli
hatalommal kellene felruházva lenni, hogy minden birósági és
közigazgatási közeg a rendelkezésére álljon, s a kinek az a vállára
teszi a kezét, s azt mondja neki «kövess», úr, vagy paraszt,
engedelmeskedni tartozzék.</p>
<p>– S van ilyen embered?</p>
<p>– Igen. Te vagy az.</p>
<p>– Én?</p>
<p>– Igen. Abban a pillanatban, a mikor azt mondád, hogy
összetévesztettem a rablót a politikai vétkessel, ez a szavad azt a
gondolatot kelté föl bennem, hogy ez lehet a kulcsa az egész
szégyenletes állapotnak, a mivel küzködünk. Bizonyos, hogy az egész
nép összezavarja ezt a kettőt. Az egyiknek pedig már vége van. A
politikában szent a béke. A konspiratiókat betakarja ama «multakra
vetett fátyol». De a gonosztettekre büntetés vár. Ki bir azzal a
tehetséggel, hogy az egyik füvet a másiktól meg tudja
külömböztetni? Neked kell vele birnod. Ha az «akárki»-re bizom a
gyomlálást, mind a virágot szedi ki, s a csalánt hagyja ott, mert
félti a kezét a csipésétől. De te botanikusa voltál az emberi
vétkeknek. Úgy ismered <span class="pagenum"><a name="Page_18" id=
"Page_18">-18-</a></span> a válfajaikat, mint Linné a maga huszonöt
speciesét. A mit a fogadásunk dijául feltettem, ez volt: «én is
nyerek vele, te is nyersz vele, az ország is nyer vele». Vállald el
e rendkívüli megbizatást.</p>
<p>– Hogy te nyernél vele, kegyelmes uram, azt kétségbevonom, hogy
én nyernék vele, annak az ellenkezőjét tudom, de ha te azt hiszed,
hogy az ország nyer vele, akkor rendelkezésedre állok.</p>
<h2>A RÉMPÖR HŐSE.</h2>
<p>Ekkor indult meg az országos hírű nagy szegedi bűnper, mely a
bűneseteknek egész Decameronját hozta napvilágra, a szegedi várat
rabokkal megtölté s évekig foglalkoztatá a hazai
törvényszékeket.</p>
<p>Egy rémséges chaos volt az, a legkülönneműbb vétségek
keverékéből, a melyen lángész kellett, hogy keresztül
világítson.</p>
<p>Ez lett feltalálva Lándory személyében.</p>
<p>Nem fogjuk részletezni a bűnpör lefolyását, ámbár nagyon is
gazdag szüretje volna benne a rablókalandok rémköltészetének. Mi
csak azzal az egy alakkal foglalkozunk, mely e kisértettábort
megfékezni birta. Ez különb bűvész volt, mint Faust, vagy Manfréd,
mert ez is tudott holtakat idézni, ördögöket megszolgáltatni s nem
ragadták el, – ő ragadta el azokat.</p>
<p>Ilyen tömeginquisitio Arbuez kora óta nem volt a világon.</p>
<p>Csakhogy Lándorynak nem álltak rendelkezésére a spanyol
kínzókamarák. Egy korbácsütés sem érte ő alatta még a legmakacsabb
gonosztevőt sem. És mégis kiderített mindent. A lelkükbe hatolt be
az embereknek, megtalálta a titkos vágyaikat, fel tudta költeni
szenvedélyüket, megtörte, összezúzta a csonttá vált makacsságot;
rátalált az <span class="pagenum"><a name="Page_19" id=
"Page_19">-19-</a></span> egyetlen fájós részére a sziveiknek s
annál ragadta meg őket és vitte oda, a hová akarta.</p>
<p>Furfangosabb tudott lenni, mint a megrögzött gonosztevő, s
előtte járt a gondolatainak; ha talált nála valami lappangó nemes
érzelemcsirát, azt kihajtásra birta, bűnbánóvá tette. Majd
drasticus lélektani kényszert alkalmazott, s a rémlátóvá tett
gyilkost odavitte, hogy az éjnek éjszakáján birája elé kivánkozzék,
töredelmes szivvel megvallani tanutalan elkövetett rémtettét, s
rávezette a sírra, a honnan áldozata kisérteni feljár.</p>
<p>A mint aztán egy fonalát megkapta a bűnszövevénynek, arról
vigyázva legombolyította a többit.</p>
<p>Ott élt, ott lakott folyvást a rabok között.</p>
<p>Százával voltak azok a várban, de egyik sem tudott arról, hogy
ki van még ott. Mind valamennyi álarczot viselt. A melyikre
kiderült, hogy ártatlan, elmehetett az álarcz alatt; senki sem
tudta meg, hogy gyanúra el volt fogva.</p>
<p>A társadalom minden osztályából voltak ottan.</p>
<p>Gyakran éjfélek után hivatta fel magához egyiket, vagy másikat,
s akkor kezdett a vallatáshoz.</p>
<p>Volt valami rendkívüli varázs az egész modorában, a mi a vétkest
megigézte. Könyekre fakadva jöttek ki tőle sokszor; a hideg rázta,
a hőség veritékezteté, a kinek a lelkére beszélt.</p>
<p>S mikor aztán sikerült az a lélektani és embertani, de különösen
népismei combinatiókból tervezett furfangja, hogy fel birta
szarvazni a hetvenkedés ördögét a «magyar» kalandorban, hogy az
utoljára dicsekedésből maga sorolja el a vitéz tetteit; akkor ez
aztán szembeállt a mindent tagadó czimborával, annak is ráolvasta a
fejére, a miket róla tudott, s erre megint az elárult czimbora
tromfból visszavallott, úgy, hogy ha az egyik tizenhat rablást,
emberölést tudott előhozni, a másik lepipálta tizenhét
gonosztettel.</p>
<p>Nehéz volt a szemeinek a tekintetét kiállni. <span class=
"pagenum"><a name="Page_20" id="Page_20">-20-</a></span></p>
<p>Mikor azokat kerekre felnyitotta, olyan zöldeknek látszottak,
mint a zavaros tenger felszíne s valami rejtett tűz leskelődött
azoknak a fenekén. S nem lehetett megszabadulni a tekintetétől, oda
kellett nézni a szemeibe. Ha pedig lesülyeszté nagy sötét pilláit
félig a szemeire, akkor azok olyan kékeknek tüntek fel, mint a
tenger mélysége s az embernek a szive megkönnyebbült, ha így
nézhetett beléjük.</p>
<p>E munka irója több év előtt látta az elitélt Rózsa Sándort a
szamosujvári állami fegyházban. A hirhedett rablóvezér – itt
szabómesterséget űzött, a fegyverek legkisebbike, a varrótű volt a
kezében, katona-nadrágokat varrt. Régi ismerős volt. 1848-ban a
magyar kormány amnestiát adott a már akkor is híres rablóvezérnek,
azon feltétel alatt, ha czimboráival együtt a csatatérre megy, a
haza védelmében keresni bűnbocsánatot. – A kormány amnestiáját e mű
szerzője vitte el Rózsa Sándorhoz a pusztai csárdába, mely a rablók
tanyájául szolgált. – A másodszori találkozásnál mondá a rabnak
szemrehányólag:</p>
<p>– Hát önnek harmadszor is ide kellett kerülni? Nem tudta
megbecsülni a kétszer visszakapott szabadságát?</p>
<p>– Dejszen, nem ülnék én itt, felelé a rablóvezér; csak annak a
Lándorynak azok az átkozott szemei ne lettek volna! de mikor a zöld
szemeivel rám nézett, azt hittem, az ördögök nagyapja előtt állok,
pokolba visznek, ha meg aztán a kék szemeivel nézett rám, akkor meg
azt hittem, hogy az atyaisten előtt állok: s aztán mikor azt
mondta, hogy «no, hát igyunk egyet Sándor, aztán beszélgessünk»,
hát akkor mindent elmondtam neki, a mit csak kérdezett. Hisz úgy is
belém lát. Aztán mikor azt mondta, hogy «nem szégyenled magad
Sándor, vitéz hős létedre, úgy hazudni, mint egy kapczabetyár?» hát
akkor csak kénytelen voltam elmondani a dolgaimat.</p>
<p>– De hát nem kellett volna azokat elkövetni.</p>
<p>– Én máskép akartam. Felajánlottam magamat
persekutor-hadnagynak, <span class="pagenum"><a name="Page_21" id=
"Page_21">-21-</a></span> hogy ezután én üldözöm a zsiványt. Nem
fogadták el. Hát aztán lettem megint zsivány.</p>
<p>Voltak azonban olyan szereplői is a rémpörnek, a kik nem álltak
a biró elé, akiket sem pandur, sem lovaskatona nem birt
kézrekeríteni. Veszedelmes kalandorok, gyors paripán járók, biztos
kézzel lövők, a kik üldözőiket mindig felcsufolták. Lakásuk mély
berkek, nádasok közepén, hol nincs emberjárás. Búvhelyüknek titkát
nem tudja más, csak egy csárdai virágszál, selyemkendős,
aranyfüggős csapláros leány.</p>
<p>Az volt a remeklés! Ezt a rózsabimbót kinyilásra birni. Rávenni,
hogy a régi szeretőjét elárulja. Akkor aztán a szerelemféltés
dűhében rejtekéből kicsalt vakmerő betyárral, egyedül egymagában,
összetalálkozni a homokbuczkák közt; mindketten lóháton, kezükben
fegyverrel. – Ez lehetett a párharcz, a minek a vége az volt, hogy
a betyár halva maradt.</p>
<p>Csak ő maga tudná azt ugy elmondani, a hogy az megtörtént.
Csakhogy «szép ember» legyen az, a ki előtt Lándorynak a szája
megnyilik, hogy a saját viselt dolgairól beszéljen.</p>
<p>Talán majd akad egyszer ilyen «szép ember».</p>
<p>Ennek a félelmes rablónak az elestével aztán be lett fejezve a
rablókalandok története – arra a korszakra.</p>
<p>Hanem ez csak egy része volt a bünpör adathalmazának.</p>
<p>Szétágazott az a fővárosokban, Budapesten, Bécsben végbevitt
sensatios bűnesetekre, s ezeknek a fonalszálai elvezettek Európa
minden metropolisába. Nem volt raffinált csalás, betörés,
sikkasztás, hamis pénzverés s orgazdaság, a mi szerepet nem
játszott volna benne; rémséges prospectust mutatott ez a pör annak
a társadalomnak a szervezetébe, mely a rendes, becsületes emberek
szövetségén kívül annak romlására, annak megellenzésére létezik,
egy összefüggőbb, egyetértőbb liga, mint a minőt az erkölcsi alapon
álló hatalmak egymás között létrehozni <span class=
"pagenum"><a name="Page_22" id="Page_22">-22-</a></span> birnak: a
tolvajok, rablók, csalók és orgazdák szövetsége, a melyben már
szépen ki van békítve egymással minden nemzetiség, minden
felekezet, kezet fogva, egyetértve megállapodtak egy közös
vallásban, melynek dogmája mindazt elkövetni, a mit a
tízparancsolat tilalmaz, egymást segíteni, védelmezni, értesíteni,
bajból kiszabadítani. Ezek már feltalálták a világnyelvet! A
parancsszót odább adják, az egymásnak tett igéretet megtartják, a
szerzett vagyonnal beszámolnak. Tudnak sokat, és tanulnak többet,
iskolázzák egymást. Vannak grófjaik és herczegeik, vannak
érdemrendjeik és rangfokozataik. Vannak biráik és törvényszékeik.
Van catechismusuk. És mindannyian egy nagy összetartó államot
képeznek, egy elpusztíthatatlan államot, a tolvajok
köztársaságát.</p>
<p>A szegedi rémpör ebbe az alvilági országba vetett egy széles
sugárfényt, s ennek a bűvlámpáját Lándory tartá a kezében.</p>
<p>Büszke volt rá egész Magyarország, hogy nekünk ilyen emberünk
van. Kezdett valami félelmes nimbus támadni körüle.</p>
<p>A hová látogatóba ment, ott bizonyos szorongással fogadták.
Hogyne? Egy olyan embert, a kinek csak az ujja hegyével kell
érinteni bárkinek a vállát, hogy az rögtön fogolynak érezze magát,
a ki ha a szemébe néz az embernek s azt kérdi: «loptál?
gyilkoltál?» – az ember kénytelen megvallani, hogy «igenis, loptam,
gyilkoltam!» – Az ember talán nem is emlékszik rá maga, hogy hol és
mikor? De majd eszébe juttatja Lándory! Az tud mindent.</p>
<p>De mikor még a miniszter is magasztalá azért az óriási munkáért,
a mi nagyobb volt a Herkules által Augias istállójában
elvégzettnél, Lándory elégedetlenül mondá:</p>
<p>– És még sem végeztem semmit. A rablók, a tolvajok mind kézre
kerültek, a bűnök kivilágosultak, de hová lett az a tömérdek
összerabolt kincs? Még egy ember hiányzik az egész pokolgépből: az,
a ki az egészet fűti. De annak <span class="pagenum"><a name=
"Page_23" id="Page_23">-23-</a></span> is nyomában vagyok. Kissé
magasan áll, de még is megfogom.</p>
<h2>A NEVETŐ LEÁNY.</h2>
<p>A ki a hatvanas években Bécs legkiesebb előhelyén, Badenben
járt, emlékezni fog arra a pompás villára, mely a hegyek közé
vezető útban, szélvitorlás tornyocsaival a lombos park közül
kiemelkedik. Azóta már sokszor változtatta a tulajdonosát,
mindegyik veszteséggel adott túl rajta. Pedig nem jár benne
kisértet, – csakhogy épen a belefektetett vételár egyszerre
«negativ capitálissá» válik, nem hogy kamatot hozna, de rá kell
fizetni. A park, a gyümölcsös és a téli kert sok költségbe
kerül.</p>
<p>Az első tulajdonos, a ki a kéjlakot a hatvanas években építteté,
Traumhold bankár, engedhetett magának ilyen fényüzést. Jó hírben
álló czég volt. Bécsben is volt saját palotája a belvárosban.
Különösen külföldi összeköttetéseiről volt emlegetve.</p>
<p>Télen a termeiben, nyáron a bádeni villájában szokott nála
összegyülekezni a «créme de la créme», a hogy jargonunkban nevezzük
azokat, a kik valami tekintetben a társadalom kiváló alakjaihoz
tartoznak. Lehetett ott látni diplomatákat és tábornokokat, nagy
vasuti vállalkozókat és csatornaásókat, életvidám püspököket és
apáturakat, híres afrikai és ázsiai utazókat. Ha japáni, vagy
cochinchinai követség járt Bécsben, azt ő megszerezte magának,
egy-egy veres sipkás török effendi rendesen volt nála található,
magyar mágnások szintén (de nem kalpagosan) De a kiket
legszivesebben látott magánál, azok a művészek voltak, mindenféle
berek-szakaszából a Helikonnak: festő, szobrász, szinész, énekes,
férfi- és nőnemű; a bécsiek mindennaposak, az utazó virtuózok
meghivottak, még a népénekeseket is mindig vendégszerető és élvezni
tudó baráti kör várta.</p>
<p>Az ilyen társaságok a legfesztelenebbek. «Közöttünk <span class=
"pagenum"><a name="Page_24" id="Page_24">-24-</a></span> geniek
között» nincs rangkülönbség. A lángész nivellál mindent. Mutzbauer
a maga cziterájával csak olyan önérzetes ember, mint Rubinstein
zongorája mellett.</p>
<p>Nem is ad jogot más czím a Traumhold salonjaiban
megjelenhetésre, mint ez a szó: «celebritas».</p>
<p>Csakhogy ennél a genre-nél épen a megválasztás a legnehezebb.
Mert ebben a genre-ban a charlatan, a csaló annyira hasonlít az
igazihoz, sőt sokkal jobban tud pozirozni, hogy a talmit nagyon
nehéz megkülömböztetni az igazi aranytól.</p>
<p>S ez az alsóbb minőségű nevezetességek népe, valódi ostrom alá
vette a Traumhold paradicsomához vezető ajtókat.</p>
<p>Nagy szencséje volt az inasában. A derék «Pétert» ismerte minden
ember, a ki csak Bécsben hírneves embernek tartotta magát. Nem
hiába nevezték Péternek. Meg tudta válogatni, hogy kiket, minő
ajánlattal jelentsen be. Azt hiszik sokan, hogy inasnak lenni olyan
könnyű. «Inasszerep!» Ezzel van kifejezve a művészvilágban az
ócsárlás legalsó foka. Pedig az egy tudomány! A ki érti. – A Péter
volt az urának a legjobb tanácsadója. Ő tudta taksálni az
embereket. Ő nála nem használt tengeri vidraprémes felső kabátot
hagyni hátra a vestibule-ben, sem a parfumözött bankjegy borravaló.
Ő azért megsugta a gazdájának: «Ez az úr szélhámos; őrízzük tőle
ezüstünket!» Hosszú haj, manchettákból kilógó kezek, rosszúl
felkötött nyakravaló nem csalta meg: «Ez nem művész, csak
hegedűreszelő; őrízzük tőle a füleinket.» S akárhányszor jöttek oda
délczegen kikent-fent daliák, némelyik pretentiosus egyenruhában; a
kiknek a czímeres névjegyét mikor az ezüst tálczán átnyujtá az
urának Péter, a fél szájszegletéből azt dörmögte hozzá:</p>
<p>– Tolvaj. Őrízzük tőle a kisasszonyunkat.</p>
<p>A legfőbb vonzerőt képezte a Traumhold salonokban mindenesetre
maga a házi kisasszony, a szép Godiva, vagy a hogy a bécsiek
hivták: «a nevető kisasszony». <span class="pagenum"><a name=
"Page_25" id="Page_25">-25-</a></span></p>
<p>Majd ha személyében megláthatjuk, akkor mi is elfogjuk ismerni,
hogy teljes joga volt ehhez a czímhez, mert a természet már
külsőleg is úgy alkotta meg egész lényét, arczvonásait, szemeit,
hogy azoknak mindig nevetni kellett, de azonkívül kedélye is mindig
olyan volt, eleven és fogékony. A mellett eszes és gunyoros; csupa
humor. Ez képes volt bármely gyászoló gyülekezetet, még egy
«liquidáló consortiumot» is megnevettetni, ha az ötleteit
szabadjára ereszté. Ugy, hogy veszedelmes volt őt a szinházba
vinni, mikor valami komoly drámát adtak, mert abban a páholyban, a
hol ő ült, senki sem volt biztosítva az ellen, hogy a legszomorúbb
jelenet alatt csendzavarást nem fog elkövetni.</p>
<p>Féltek is tőle!</p>
<p>Mert a ki csak közelített hozzá, mindenkinek egyszerre
megtalálta a gyönge oldalát: a hiuságát, a félszegségét, a
veszszőparipáját s nem irgalmazott senkinek.</p>
<p>S nemcsak a szavaknál maradt, hanem még tettekre is
vetemedett.</p>
<p>Volt egy albuma, dehogy egy! Sok! a miket mind megtöltött a
szeme elé került alakok karikaturáival.</p>
<p>Valami bámulatos tehetséget kapott a természettől a karrikatura
rajzolásához. Néhány odavetett vonással úgy megörökítette az
embert, hogy mindenki ráismert és mindenki nevetett rajta.
Többnyire maga a megtisztelt is.</p>
<p>Volt azonban, hír szerint, titkoltabb gyüjteménye is, melyet
csak a maga gyönyörüségére tartogatott; ebben a nagyon
kiválasztottak megfelelő állatképekkel voltak felruházva s még –
így is rájuk lehetett ismerni. A sentimentalis oroszlánban s a
dühöngő leveli békában a legismertebb typicus alakjait láttuk az
akkori high lifenak.</p>
<p>«Láttuk?» – Hát ennek is van története. Majd később.</p>
<p>Egy nyári délután, mikor már a fürdői évadnak vége volt, s
Traumholdék hazatértek Karlsbadból badeni villájukba, ismét nagy
társaság volt együtt a bankárnál. Szép derült idő volt; a
vendégcsoport a rózsáskert felé forduló <span class=
"pagenum"><a name="Page_26" id="Page_26">-26-</a></span> oszlopos
porticusban mulatott, melynek elejét sűrűn takarta a chinai glycine
és a pompás virágu clematis; az ezernyi thea- és remontant-rózsa
illata még a billardterem leeresztett japáni függönyein is
keresztül szürődött.</p>
<p>A villa tulsó oldalán volt az udvar.</p>
<p>Egy érkező kocsi gördülése figyelmezteté a házi urat, hogy új
vendég érkezett.</p>
<p>Arra ő kiment a tekéző terembe, hogy az érkezőt fogadja.</p>
<p>Rövid vártatva belépett Péter, az ezüst tálczával, azon két
látogató-jegy.</p>
<p>A míg Traumhold úr az orrcsiptető szemüvegét kereste, Péter
elmondá a maga véleményét a két új vendég felől.</p>
<p>– Az a magasabbik, akármi legyek, ha nem a Mephisto a Faustból;
a kisebbik meg, a kinek jegyén az áll, hogy «tilinko művész», nekem
sehogy sem tetszik. Első dolga az volt, szétnézni, hogy hány
kijárás van az előszobából?</p>
<p>A bankár elolvasta a neveket, s azután azt mondá:</p>
<p>– Vezesd be az urakat a dolgozószobámba.</p>
<p>Mikor egyedül maradt, néhány perczig úgy állt, mint egy szobor.
Akkor nagyot sóhajtott s szilárd léptekkel sietett át a
dolgozószobájába.</p>
<p>A magasabb alkatú vendég bemutatta magát és társát.</p>
<p>– Én vagyok Lándory Bertalan, barátom Stauner Gottfried.</p>
<p>A bankár megtisztelő mosolygással nyujtá kezét mind a két
vendégének.</p>
<p>– Nagyon örülök, hogy szerencsém van önt személyesen
megismerhetni, a kiről annyi magasztalást hallottam és olvastam.
Igen nagyra veszem a kitüntető látogatást.</p>
<p>A kis termetű úr a zsebébe nyult s egy levelet vett elő.</p>
<p>– Nincs szükség semmi ajánlólevélre, mondá a bankár. «Lándory úr
barátja», ez a legjobb czím előttem.</p>
<p>– Mégis kérném, hogy ezt az én levelemet kegyeskednék ön
elolvasni.</p>
<p>A bankár átvette a levelet és elolvasta. <span class=
"pagenum"><a name="Page_27" id="Page_27">-27-</a></span></p>
<p>Minden megszokott önuralma mellett sem óvhatá meg magát, hogy
ajkainak vonaglása valamit el ne áruljon abból, a mi odabenn
folyik.</p>
<p>Az ajánlólevél az osztrák belügyminiszter rendelete volt,
melyben utasítja a bécsi rendőrfőnököt, hogy a magyar kormány
kivánatához képest, a rendkívüli bűnvádi vizsgáló, Lándory Bertalan
úrnak, osztrák területen megejtendő, kivételes természetű
vizsgálataiban segédkezet nyújtson, erre lett kiküldve Stauner
Gottfried úr, a rendőrség detectiv ügynöke.</p>
<p>– Az én házamnál kivánnak önök vizsgálatot tartani? kérdé akkor
Lándoryhoz fordulva.</p>
<p>– Kérni fogjuk, hogy az üzleti könyveit mutassa meg 1860-ik
évről 1867-ig.</p>
<p>– Azok a bécsi lakásomon vannak. Kivánják önök, hogy rögtön oda
menjünk?</p>
<p>– Nem. A feltünést kerülnünk kell. Mind az ügy, mind a személy
iránt való tekintetből. A vizsgálatnak lehet negativ eredménye is.
Kérem önt, hogy vezessen be mindkettőnket a vendégei körébe és
mutasson be a családja tagjainak. Én itt a vágvölgyi vasut dolgában
járok, mint érdekelt fél, melynél ön «financirozó», s nehány napi
szórakozást keresek Badenben fáradalmaim után, a mik mindenki előtt
ismeretesek, a barátom pedig felvidéki tillinkóművész, a ki előkelő
társaságokban produkálni szokta magát, különben vízmű-mérnök.</p>
<p>– Elhozta az instrumentumát?</p>
<p>– Itt van a mellényzsebemben.</p>
<p>– Tehát legyen szerencsém uraim.</p>
<p>Azzal átvezette a látogatóit a kastély termein keresztül. A
termek, a szobák mind kiváló műizléssel voltak butorozva, az egyik
keleti, a másik renaissance, a harmadik ó-német stilusban. Correct,
hangulatszerű minden. Egy pár látogató, a ki még új ember volt itt,
ott mutogatta egymásnak a butorokat, szőnyegeket, magyarázta a
képeket. Ezek előtt nem volt szabad elárulni az érdektelenséget, a
két komor <span class="pagenum"><a name="Page_28" id=
"Page_28">-28-</a></span> látogatónak is meg kellett tudni, hogy
melyik szőnyeg a «Kaába», melyen a szultán est-imáját szokta
végezni, s hogy az a nagy fekete vászon abban a sötét rámában, a
melyből egy fél emberpofa világít elő, miért Kranach Lukács
remekműve és nem másé? Akkor aztán az egyes vendégpárok is hozzájuk
csatlakoztak s együtt mentek ki a nyilt verandára, a hol a társaság
zöme mulatozott.</p>
<p>A vendégek közt volt egy czímzetes püspök, nagy tanulmányozója a
festészeti műremekeknek és az egyházi ötvös művészetnek; egy fiatal
ezredes, a ki viszont a zene és költészet világában járatos, egy
characterszinész, a ki a szinpadon komoly hős, azonkívül pedig
felségesen tudja a többi collégáját dalban és szavalatban
parodiázni; egy hegedűvirtuoz, a ki a legtapasztaltabb tourista, s
elkezdve Irkucsktól, Rio de Janeiroig, minden népismét fölszedett
magába; egy a «bacillus»-ok felfedezéséről hirhedetté lett orvos, a
ki pompásan cziterázik és jodliroz, meg egy bankigazgató, a ki a
kisujjában hordja a kerek föld botanikáját.</p>
<p>Ezekkel és a «jobb» tulajdonságaikkal maga Godiva kisasszony
ismerteti meg az új vendégeket.</p>
<p>– Ezt azért kell önöknek megtudni, mert itt a mi házunknál van
egy sajátszerű törvény: miszerint mindenkinek otthon kell hagyni a
hivatalos «én»-jét s ide csak a kedvesebbik «én»-jét szabad
behozni. Látják önök azt a nagy perselyt ott a szegletben. A ki itt
e helyen a saját mesterségéről kezd el beszélni, rögtön elitéltetik
egy forint birságra. Esztendő végén egy szegény leányt házasítunk
ki belőle.</p>
<p>A kisebbik úr úgy tett, mintha mind ez csupa ujság volna rá
nézve. (A legjáratosabb detectivje volt a bécsi rendőrségnek,
ismerte jobban a bemutatottakat, mint a házikisasszony).</p>
<p>– Én, a jobbik énemmel tilinkóművész vagyok, hivatalosan pedig
vízmű-mérnök.</p>
<p>– Vigyázzon hát magára, hogy a vizes palaczkhoz ne találjon
nyulni, mert az már a mesterségébe vág. <span class=
"pagenum"><a name="Page_29" id="Page_29">-29-</a></span></p>
<p>– Tartani fogom magam a boros palaczkhoz.</p>
<p>– És ön uram, szólt arczát nevetésre készítve elő Godiva, a
hirhedett inquisitor, ön, ugy-e bár jobb óráiban költő, a ki
verseket szokott irni?</p>
<p>– Azt hiszem, hogy az vagyok, mondá Lándory. Még ugyan nem
próbáltam. De szivesen megteszem, hogy egész nap az ujjaimon
számlálom a verslábakat, csakhogy a hivatalos énemtől
megszabadulhassak.</p>
<p>– Ha ezt nem mondta volna ön, most kényszeríteném, hogy üljön le
közénk «takart verseket» irni. Mindenki ír egy sort, annak csak a
végszavát mondja meg a szomszédjának s az talál rá rímet és ahhoz
ír egy másik sort, utoljára az egész költeményt összeolvassák.
Hanem most ebből nem lesz semmi. Ön azt ejtette ki, hogy szabadulni
szeretne attól a foglalkozástól, a mi által hirhedetté lett. Ez önt
tán kínozza? No hát én rá akarom önt kényszeríteni, hogy találjon
benne mulatságot.</p>
<p>– Mulatságot? A bűnvizsgálásban?</p>
<p>– A hogy én tervezem. Most támadt ez az ötletem. Ez az egész
társaság itt csupa gonosztevőkből áll. Még most senki sem tudja,
hogy mi a vétke? A hányan vannak, annyi czédulára felirunk egy-egy
gonosztettet, azután kalapba dobjuk, s kiki húz ki magának egyet.
Én pedig leszek a vizsgálóbiró, a ki a bűnöst kivallatom. Még önt
is. Majd meglátja ön, milyen keresztkérdések közé szorítom.
Mindenkit vallomásra kényszerítek. Tanulni fog tőlem.</p>
<p>Godiva folyvást kaczagva mondá el a bizarr ötletét, mely az
egész társaság tetszését egyszerre megnyeré. Az bizony nagyon derék
lesz. Vádlott bűnösként állani a biró elé, olyan vétek miatt, a
miről az embernek még csak sejtelme sincsen előre. Valódi
Hogarth-képet mutatott az egész társaság.</p>
<p>Komoly csak Lándory arcza maradt. Mélabúsan nézett a kaczagó
leányra.</p>
<p>Olyan jól illett annak az elevenség.</p>
<p>Kicsiny, finom termetű tündérke volt, fehér kezecskékkel,
<span class="pagenum"><a name="Page_30" id=
"Page_30">-30-</a></span> a miknek a rózsaszinhegyű ujjai
visszahajlottak. Arczán igen kevés pirosság, olyan, mint a testszin
thearózsáé, annál jobban illett neki a kaczagás. A kis, fölvetett
pisze orr, a lüktető czimpáival, az égő parázsszemek, a vékonyan
rajzolt mozgékony szemöldök s az arcz és áll szerelemgödröcskéi,
mind úgy disponálva voltak a derültséghez. S mikor kaczagott, úgy
repkedett a murillói angyalkák módjára félrövidre vágott
gesztenyeszin haja. Ez is szokatlan viselet ebben a divatszakban, a
mikor a hölgyek egész hajkalácsokat, egész boa constrictorokat
viseltek a fejükön – nem is a saját terményüket.</p>
<p>Hirtelen oda hozták eléje az iróasztalkát, ő felkapta a tollat,
s elkezdte a schédákat megirni, eltakarva a másik kezével, hogy
bele ne lássanak, egyszer-egyszer csendes kunczogást fojtott vissza
bezárt ajkaival, valami furcsa ötletnél. Azalatt, a míg ezt a
munkát végezte, a társaság üres idejét kitölté Stauner úr a
tilinkóművész.</p>
<p>Bámulni való az a kis zeneszer, a magyar puszták fából faragott
pacsirtája; alig nagyobb egy becsületes szivarnál. S a
legábrándosabb dalok laknak benne, miket a pásztorművészek költenek
virágos bokrok alatt.</p>
<p>Nagy tetszést aratott vele a kis emberke.</p>
<p>– Ön elmehetne hamelni patkányfogónak! kiáltá oda tetsző
véleményét Godiva kisasszony, az iróasztaltól.</p>
<p>– Azon gondolkozom épen, felelt az alacsony termetü.</p>
<p>Hogy nevettek rajta!</p>
<p>Godiva kisasszony elkészült a schédáival: azokat összesodorták s
egy khinai bronz vederkébe halmozva, kitették egy kis asztalra,
melynek egyetlen lábát egy hosszúnyaku gém képezte, abból kellett
kinek-kinek a maga terhelő vádját kihúzni.</p>
<p>Elsőrendű vádlott volt az ezredes.</p>
<p>A bűnvád, a mit a kihúzott czéduláról magára olvasott, volt «az
uzsoráskodás vétsége».</p>
<p>Az egész társaság felkaczagott, de Godiva kisasszony
<span class="pagenum"><a name="Page_31" id=
"Page_31">-31-</a></span> meg tudta tartani birói komolyságát, s ez
erőltetett ünnepélyesség még jobban növelte a tréfát.</p>
<p>Az ezredesről mindenki tudta, hogy azt a bűnt csak passiv
minőségében ismeri.</p>
<p>És a mellett komolyan kellett védekeznie a biró faggatásaira,
hol és mikor találkozott a «Bärele»-vel? hát a «Meerengel»-lel, meg
a «schmierminidan»-nal? hogyan fonta be őket? hány perczenttel
kezdte az uzsorát, s hogyan csavarta fel magasabbra? Az ezredes
értette a tréfát. A hét gyermekének az üdvösségére esküdött, (egy
sem volt neki), hogy soha ötös kamatnál többre nem adott pénzt,
soha paraplémagazint nem adott pénz helyett az adósnak, sülyedjen
el a házzal együtt, ha valaha nagyobb összegről állíttatott ki
váltót, mint a mekkorát leszámlált. Godiva kisasszony a
vizsgálóbiró, tanukat állított vele szembe. Azokat kifogásolta,
mint rovott előéletű egyéniségeket. Majd sirva fakadt. És utoljára
felajánlotta a tisztító esküt. Úgy, hogy elvégre a biró kénytelen
volt őt bizonyítékok hiányában szabadon bocsátani, üdvös leczkét
tartva neki a megjavulásra.</p>
<p>Kevésbbé simán szabadult meg a hegedűművész, a ki a kihúzott
czéduláról a «csempészet» bűnét olvasta le a saját fejére. Ez olyan
naiv ember volt, a ki azt hitte, hogy a kit vádolnak, annak rögtön
meg kell mondani az igazat.</p>
<p>– Kérem, szabadkozék, én csak egy csomó szivart csempésztem be,
a mennyi a hegedűm tokjába belefért.</p>
<p>Erre rögtön esküdtszékké alakult át az egész társaság, s
egyhangulag kiáltá ki a verdictet: «egy forint birság, a miért
hegedűről beszélt!»</p>
<p>A művész fizetett s örült, hogy ilyen olcsón szabadult ki a
kriminálból.</p>
<p>Következett a szinész.</p>
<p>Ennek az jutott, hogy «parasztfogás» (Bauernfängerei).</p>
<p>– Meri ön tagadni? Nem adja ki magát egyszer grófnak, másszor
királynak, majd meg molnárnak, hogy a <span class=
"pagenum"><a name="Page_32" id="Page_32">-32-</a></span> szegény
parasztoktól elszedje a pénzüket? Álszakált, álhajat tesz föl, így
ámítja el az áldozatait.</p>
<p>Hasztalan volt minden tagadás. Nagyon sok esetet hoztak fel
ellene. A nyomtatott szinlapok bizonyítványul szolgáltak. Vádlott a
sugóra hivatkozott, hogy az veszi őt rá mindezen kihágásokra. Nem
használt semmit: – elitéltetett száz szinpadi meghalásra. – Nem
volt vele megelégedve.</p>
<p>– Keveslem ezt a büntetést! Felebbezek!</p>
<p>Ez után a bankigazgatónak kellett a vádlottak padjára ülni. Ő
azt a bűnt szerezte meg, hogy kis gyermekeket csalogat be az
utczáról, s azokat kifosztogatja.</p>
<p>Ez is nagyon «ad hominem» volt. Úgy volt ismeretes a vádlott,
mint a szegények jóltevője.</p>
<p>– Nem tagadom, hogy azt szoktam tenni. Minden tél kezdetén
odacsalogatom a gyerekeket az utczáról a házamba: a rongyos
ruháikat levettetem velük s uj ruhát adatok rájuk.</p>
<p>– Hányra megy az áldozatainak a száma? kérdezé a biró.</p>
<p>– Körülbelül százra.</p>
<p>– Igéri ön, hogy felhágy e gonosz üzletével?</p>
<p>– Nem tehetem, mert már hozzá vagyok szokva.</p>
<p>– Tehát elitéltetik szokásos gonosztettének
megkétszerezésére.</p>
<p>Eddig tréfásan ment a játék, de a mint a «bacillusok» nagy
mestere, a kis doktor kibontotta a maga czéduláját, nagyon hosszú
képet csinált hozzá.</p>
<p>– Kérem, én azzal vádoltatom, hogy kuruzsolok.</p>
<p>Lett rá nagy nevetés! Még Godiva kisasszony is kiesett a
szerepéből s teljesen visszahelyezé nevetésre kész arczát a maga
előjogaiba.</p>
<p>A doktor szabadkozott.</p>
<p>– Kérem! Ez nem járja! Itt az embernek, ha a saját mesterségéről
beszél, minden szóért egy forintot kell fizetni. Nekem most a
betegeim mind a fürdőkön vannak, a bacillusaim <span class=
"pagenum"><a name="Page_33" id="Page_33">-33-</a></span> nem
működnek. Én ez alatt a vallatás alatt ruinált ember leszek!</p>
<p>Godiva kisasszony ismét komoly arczkifejezést erőszakolt.</p>
<p>– Hát mire való a tagadás? – Hát nekem, a vizsgáló birónak kell
önt megtanítanom arra, hogy miként védje magát?</p>
<p>– Ezt a prophilaxist csakugyan nem ismerem még.</p>
<p>– Egy forint birság a prophilaxisért! hangzott fel egyszerre az
esküdtszék khorusa.</p>
<p>– Egy műszó nem fogja elhagyni az ajkaimat többé.</p>
<p>– Hol kapta ön a diplomáját? vallatá Godiva.</p>
<p>– Nem tudom, mi az az állat.</p>
<p>– Tehát diploma nélkül gyakorolja az orvoslást?</p>
<p>– Tagadom. Van egy bizonyítványom a tavalyi Narrenabendről.</p>
<p>– Tehát mi önnek a keresetmódja?</p>
<p>– Verseket irok. Azoknak a honoráriumából élek.</p>
<p>– Miféle verseket?</p>
<p>– Szerelmes verseket.</p>
<p>– A szerelem: betegség; a ki szerelmes verseket ir, a
legveszedelmesebb kuruzsló. Vádlott saját vallomása alapján
elitéltetik örök szívfájdalomra.</p>
<p>Az elitélt úgy tett, mintha vigasztalhatatlan volna.</p>
<p>Nagyon mulatságos volt ez a tréfa, és a mellett egészen
ártatlan.</p>
<p>A főtisztelendő úrnak sem lehetett magát belőle kihúzni. Mikor
kibontotta a véletlenül kihúzott czédulát, azt olvasta le róla:</p>
<p>«Boszuállás szerelemféltésből.»</p>
<p>Minden ember a szájához kapott, hogy a nevetését elfojtsa.
Godiva kisasszony arcza pedig egyszerre fülig piros lett. Ezuttal a
biró volt erősen kelepczébe szorítva. Minő kérdéseket koczkáztasson
ő püspökségéhez a felvetett théma értelmében?</p>
<p>Jó szerencse, hogy a főpap nagy szellemnyugalommal <span class=
"pagenum"><a name="Page_34" id="Page_34">-34-</a></span> volt
megáldva. Egy pillanatra sem jött zavarba, kezét mellére téve,
kenetteljesen mondá:</p>
<p>– Igenis, elismerem. Szerelemféltő vagyok és boszuálló. Szeretem
és féltem az én mennybeli menyasszonyomat, s azokat, a kik őt
tagadják vagy nem tisztelik, irgalom nélkül a pokolra vetem.</p>
<p>– Felmentünk tégedet, zendült rá Godiva kisasszony szava s utána
az egész társaságé.</p>
<p>Csak egy chorus-zavaró hang tört ki a többi közül: «Kár volt!»
(Ez bizonyosan valami titkos szabadkőműves.)</p>
<p>A tilinkóvirtuózra következett a sor.</p>
<p>No ez járt szépen.</p>
<p>Az volt az ellene emelt vád, hogy párbajban megölte az
ellenfelét.</p>
<p>Csak rá kellett nézni erre a kicsiny, vézna alakra, hogy az
ember nagyot nevessen erre a vádra. Elég lett volna neki annyit
mondani: «nézzetek rám és azután itéljetek».</p>
<p>Stauner úr azonban meg akarta mutatni, hogy milyen fából van
faragva az igazi gonosztevő, a ki érti a maga tudományát. Belement
a mulatságba s elfogadta a neki szánt szerepet. Egész vakmerőséggel
fordult a biró felé.</p>
<p>– Hogyan hivták az ellenfelemet, a kit megöltem?</p>
<p>– Müllernek.</p>
<p>– Hát én hozok ide tizenkét élő Müllert, a kik tanuskodni fognak
mellettem, hogy nem öltem meg őket.</p>
<p>– No ez a tizenharmadik Müller volt, mondá rá komolyan Godiva
kisasszony.</p>
<p>– S mikor történt az, hogy a Müller család részletes kiirtásában
részt vettem? hetvenkedék a vádlott.</p>
<p>– 1868-iki márczius 31-én.</p>
<p>– Orvosi és hatósági bizonyítványnyal fogom igazolni, hogy én
azon a napon Temesváron feküdtem betegen, sem kezemet, sem lábamat
nem tudtam megmozdítani.</p>
<p>– Álmentség! itt van a megölt ellenfél két secundánsa.
<span class="pagenum"><a name="Page_35" id=
"Page_35">-35-</a></span></p>
<p>Godiva kisasszony felhivására azonnal vállalkozott két úr, a ki
kész volt bizonyítani, hogy ők segédkeztek annál a párbajnál, a
melyben Stauner úr a szerencsétlen Müllert lekaszabolta.</p>
<p>– Kifogást teszek a tanuk ellen, az egyik hamis kártyás, a másik
csendes őrült.</p>
<p>Hallatlan nagyot kaczagtak a sikeres védelmen.</p>
<p>De Godiva kisasszony sem maradt adós, felhivására a jelenlevő
bankigazgató bizonyságot tett, hogy az első tanu nem kártyás,
csupán «kibicz», míg a másiknak a doktor kiadta a hivatalos
parerét, miszerint annak volt ugyan valamikor delirium tremense, de
már teljesen kigyógyult belőle. Vádlott számára nem maradt
menekülés.</p>
<p>– Nos és hátha bebizonyul rám, hogy párbajban embert öltem, mi
baj aztán? Én magyarországi honpolgár vagyok s az én hazámban a
párbaj halálos kimeneteleért a győztest államtitkárnak nevezik ki.
(Hasonló eset épen akkor történt.)</p>
<p>– Átadatik a magyar törvényhatóságnak! Lándory úr vegye őrizete
alá.</p>
<p>Lándory az egész kedélyes tréfa alatt egy mellékasztalka mellett
lapozgatott Godiva kisasszony rajzalbumaiban, s úgy tett, mint a ki
oda sem ügyel. Mikor a nevét hallotta kimondatni, odalépett a
mulatozó csoport közé.</p>
<p>– Parancsolnak velem?</p>
<p>– Ön is idézve van, komolykodék Godiva kisasszony. Még egy
vádlevél van az urna fenekén. Ez önnek szól.</p>
<p>– E szerint nincs mit válogatnom. Kérem a bűnömet a fejemre
olvastatni.</p>
<p>Godiva kigöngyölíté a czédulkát s teleszáj páthoszszal olvasá le
róla:</p>
<p>«Betöréssel párosult rablás!»</p>
<p>Lándory meghajtá a fejét.</p>
<p>– Tetten kapattam. Betörtem e házba. Hiába minden tagadás.
<span class="pagenum"><a name="Page_36" id=
"Page_36">-36-</a></span></p>
<p>– S mit akart ön innen elrabolni? Kérdé birói pedanssággal
Godiva kisasszony.</p>
<p>Erre a kérdésre nagyot hallgatott Lándory; szemeiből, melyek
Godiva tréfás arczára voltak fordítva, valami megnevezhetlen
fájdalom beszélt, volt abban bánat, szemrehányás, szánalom: minek
volt ezt a kérdést intézni hozzá?</p>
<p>Sokáig nem felelt; akadtak jámbor, jó szívű lelkek a
társaságban, a kik azt hitték, hogy zavarban van, s sugták neki:
«Godiva kisasszony albumait!» (ők persze, ha rabolnának, azokat
vinnék el.)</p>
<p>Godiva elnevette magát. Talán hizelgett neki, hogy ezt a hires
nevezetes inquisitort most ő hozta zavarba.</p>
<p>Erre az elnevetésre aztán megkapta a gyors választ.</p>
<p>– Én ezt a nevetést fogom ellopni a kisasszony arczáról.</p>
<p>Taps és kaczagás fogadta ezt a szót minden oldalról. «Ez igazán
vakmerőség!» «Hamarább ellophatja a havat a Montblancról!» «Inkább
a tüzet a Vezuvból.»</p>
<p>Maga Godiva is hangos kaczajra nyitotta ajkait.</p>
<p>– Nem! Nem, uram! Azt az egyet nem lehet ellopni. Az nekem
elidegeníthetlen tulajdonom. Már gyermekkoromban úgy hittak, hogy a
«kaczagó Gili» «die Lachtaube». Aztán mit csinálna ön vele, ha az
én kaczagásomat ellophatná? Mire volna az önnek jó?</p>
<p>– Arra, hogy kegyednek apródonkint visszaadogassam.</p>
<p>– No a czél kimenti a gonosz szándékot, mint Szent Crispinnél a
bőrlopást az, hogy a szegények számára czipőt varrt belőle.</p>
<p>A tribunált megzavarta a Péter azzal a jelentéssel, hogy az
uzsonna fel van terítve a hársfák alatt.</p>
<p>Erre az egész társaság alászállt a veranda márvány lépcsőin,
végigsétálva a rózsás kert pázsitos közepét elfoglaló hattyustó
partján, melynek szélén egy kis szikla félsziget ormáról
mesterséges patak zuhogott alá.</p>
<p>A gazdag ozsonna a nyolcz hárs által képezett árnyékos köröndben
volt felterítve egy kerek asztalon; karcsú, <span class=
"pagenum"><a name="Page_37" id="Page_37">-37-</a></span>
aczélruganyos vasszékek, apró asztalkák mellett kinálkozva olyanok
számára, a kik külön szeretnek ülni párosával.</p>
<p>Godiva odahivta maga mellé egy ilyen asztalkához Lándoryt. (Az
újon jött vendégnek vannak előjogai.)</p>
<p>– Önről azt mondják, hogy az embereknek a gondolatjaiban tud
olvasni. Büvészet ez?</p>
<p>– Nem. Jó részt tapasztalás. Hosszas ideig kellett azzal
foglalkoznom, hogy olyan embereknek a titkait napvilágra hozzam, a
kiknek nagy okuk van azokat elrejtegetni. Olyan közönséges ügyesség
ez, mint a prestidigitateur mesterfogása.</p>
<p>– Még is rendkívüli istenadomány kell hozzá.</p>
<p>– Szomorú adomány. Az ember nem lesz boldog az által, ha
mindenkinek a gondolatját kitalálja: elkezdve a szép hölgyön, a ki
szemrehányást tesz, hogy miért látogatjuk meg olyan ritkán, egész a
pinczérig, a ki a borravalónkkal a markában, azt mondja, hogy
legyen holnap is szerencséje hozzánk. Mikor az ember soha sem hiszi
azt el, a mit hall.</p>
<p>– Hát azt kitalálja-e ön, a mit most én gondolok?</p>
<p>– Ki. Ön azt gondolja most, hogy ejnye mennyire csalatkozom én
ebben a mi új vendégünkben. A hir után valami rendkívüli arczot
véltem nála az albumom számára megszerezhetni, kegyetlen zöld
szemekkel, most látok előttem egy semmit nem mondó lomha képet,
mintha csak ő volna a jámbor «Trafiktürke» a dohányos bolt
előtt.</p>
<p>Godiva felszökkent az ülőhelyéből.</p>
<p>– No de ez már boszorkányság. Egész a Trafiktürkéig. Hát belém
lát ön?</p>
<p>– Nem. Csak az eszmeazonosság vezet rá. Az idevezető utcza
szegletén van egy dohánytőzs, annak a czégtáblájára van festve egy
nyugodalmas muzulmán, a ki veszedelmesen hasonlít hozzám.
Gondolhattam, hogy kegyed is észrevette azt.</p>
<p>– Azért még is belekerül ön az albumomba. <span class=
"pagenum"><a name="Page_38" id="Page_38">-38-</a></span></p>
<p>– Nem, kisasszony; kegyed nem fogja az én arczomat az albumában
megörökíteni.</p>
<p>– Hogyan? Ön megtiltja azt nekem, hogy én az ön arczát
lerajzoljam?</p>
<p>– Nem tiltom meg: csak megjövendölöm.</p>
<p>– Ön megjövendöli? És az be szokott teljesülni, a mit ön
megjósol? Hát ehhez nem kell valami emberfölötti tehetség?</p>
<p>– Nem. Csak egyenlő erejű emlékezet, fantázia és itélő tehetség.
A mint egy embernek a kedélyét, jellemét megismertük, arról előre
megmondhatjuk, hogy az előrelátott körülmények között mit fog
tenni.</p>
<p>– Hát én rólam vett ön már fel jellemrajzot?</p>
<p>– Vettem. Nekem is van albumom, mint önnek; csakhogy abba mind
az van levázolva, a mi láthatatlan.</p>
<p>– Szeretném az én láthatatlan «én»-emet látni az ön
vázlatkönyvében.</p>
<p>– Megmutathatom. Mélyenérző, mélabús kedély, túlságosan erős
hajlammal a mások megbirálására, még nagyobbal az önbirálatra.
Elkényeztetve mindenkitől és abban unatkozva. Soha sem ismert
semmit, a mi boldogtalanság, visszás érzés, balsors, és kiváncsi
rá, hogy milyen lehet az. Szeretne daczolni a sorssal, mert elég
erőt, büszkeséget érez magában hozzá; de nincs alkalma rá s ez
boszantja. Ezért ingerel, kigunyol, kínoz mindenkit, a ki közelébe
jön: szeretné, ha valakit meg tudna haragítani; de nem sikerül;
csupa hódoló arczok veszik körül. Ez kínozza. Hejh milyen jól
érezné magát, ha ezek a bókoló, édeskés arczok egyszerre mind
haragos torzképekké idomulnának itt körülötte s a hogy epednek most
egy mosolygásáért, úgy kiáltoznának rá: «mért nem sirsz?»</p>
<p>Godiva arczán az ámulat átszellemülése váltá fel az örök
mosolygást. Öntudatlanul szorítá a két kezét a keblére. Nagyot
fohászkodott. Bűvtükör volt az, a mit eléje tartottak.</p>
<p>Az általános pohárcsörgés szakítá félbe a beszélgetést.
<span class="pagenum"><a name="Page_39" id=
"Page_39">-39-</a></span> A nagy kerek asztalnál a szép vizsgáló
biró egészségére ittak. A hódolatot fogadni kellett, kegyteljes
leereszkedéssel.</p>
<p>Akkor egyszerre ezzel a kérdéssel lepte meg Lándoryt:</p>
<p>– Nős ön?</p>
<p>– Nem vagyok az, s nem is szándékozom azzá lenni.</p>
<p>– Hogy lehet azt ilyen categorice kimondani?</p>
<p>– Birám kérdi, hát megvallom. Minden embernek a szívében van egy
talány; férfiéban, nőében egyaránt. Száz ember közül kilenczven nem
törődik ezzel a talánynyal: elveszi egymást a megoldatlan rébusszal
együtt s édes tudatlanságban él holtig, s belefásul abba a bajba, a
minek az okát nem érti; a tíz közül kilencz meg tudja oldani a
talányt, s azt mondja rá: ez nem az én talányom és idején
eltávozik; «egy», a ki a megoldott szívrejtélyben a saját titkára
talált rá: «ez az én talányom!» Száz közül egy. De hát nagy
öntúlbecslés volna tőlem, ha azt képzelném, hogy én vagyok az a
századik.</p>
<p>– Pedig mindenki annak képzeli magát.</p>
<p>A Péter ismét megzavarta a társaságot azzal a jelentéssel, hogy
a hintó be van fogva. A kik a hét órai vonattal akarnak Bécsbe
menni, azoknak itt az ideje, hogy a vasúthoz induljanak.</p>
<p>A házi úr bocsánatot kért a vendégektől, hogy kénytelen őket
elhagyni. Üzleti ügyben a fővárosba kell sietnie Lándory és Stauner
urakkal. Nagynénje fogja vinni a háziasszonyi tisztet. Csak
mulassanak. Kilenczkor ismét megy vonat Bécsbe. Szép holdvilág
van.</p>
<p>Azzal megölelte a leányát, talán erősebben is szorítá karjai
közé, mint máskor.</p>
<p>A két új vendég is búcsúzott. A tilinkós még késett; neki még
volt egy bevégezni való adomája, s egy kiinni való pohár
johannisbergere. Azt kár volna ott hagyni.</p>
<p>Könnyü szellő fuvallt végig a tó fölött, a hattyuk szárnyukat
szétterjesztve vitorláztak benne; Godiva összeborzongott,
<span class="pagenum"><a name="Page_40" id=
"Page_40">-40-</a></span> mikor Lándory oldalán a tóparton végig
haladt. Talán a szellőtől.</p>
<p>– Lássa ön: nekem úgy tetszik, hogy ön már eddig is elrabolta az
arczomról a nevetést.</p>
<p>Lándory Bertalan nem mondott rá semmit. Hát komolyan vette?</p>
<p>– Fogom még önt látni? kérdé Bertalantól a
búcsúkézszorításnál.</p>
<p>– Azt hiszem, hogy igen.</p>
<p>– Meg fog bennünket látogatni?</p>
<p>– Nem!</p>
<p>– Én mégis fogom látni?</p>
<p>– Mégis.</p>
<p>A hintók tova gördültek. Az egyikben a két vendég, a másikban
Traumhold és Péter inas a bakon.</p>
<h2>MONTEROSSO ÉS KOLACZIN.</h2>
<p>A bécsi palotához megérkezve, Traumhold úr utasítást adott a
komornyikjának, hogy a két velejött úr számára nyittassa fel a
vendégszobákat, miután azok hosszabb ideig tartó üzleti
foglalkozásban az éjt itt fogják tölteni. Az ilyen vendégmarasztás
nem volt szokatlan a bankár házánál: az ő szakmájában a gyorsan
végzés a főfeladat. Néha, midőn sietős végezni való volt, külföldi
üzletszövetségesekkel, a virradat is ott lepte őket a dolgozó
asztalnál. A munkát csak az éjfél után feladott vacsora szakítja
félbe. Ezuttal a szakácsa kinn volt ugyan a Badeni-villában; de a
«Muntsch»-szállodából lehetett hozatni.</p>
<p>Péternek meg lett az is mondva, hogy senkit se bocsásson be.</p>
<p>Az ajtókat mind bezárták: a három úr egyedül maradt a
comptoirban.</p>
<p>Tizennyolcz évi üzleti könyveket átnézni nem tréfa dolog.
Különösen a vizsgálóbiró szemeivel. <span class="pagenum"><a name=
"Page_41" id="Page_41">-41-</a></span></p>
<p>Tételről tételre át kellett olvasni a foliansok minden rovatát.
A könyvek a legpontosabban voltak vezetve. Egy kiigazított szám,
egy megkorrigált betűszár nem volt bennük felfedezhető. Semmi
fingált tétel, semmi szemfényvesztő számjáték az egészben. Voltak
az activák közt tételek, melyek kezdetben nagy összegekkel
figuráltak. Aztán évről-évre mindig kevesebb lett a czímük alatt
fölvéve, míg utoljára a százezer forintos tétel helyén az állt «egy
krajczár». Pontos üzletember az egészen kárbaveszett követelést sem
törli ki főkönyvéből; egy krajczár értékkel ott kell annak
figurálni örökké. Hátha valamikor actualis értéke lesz megint.</p>
<p>Semmi restelni, takargatni való nem volt az üzleti könyvekben. A
nyereség rendes uton származott. Szédelgési vállalatok nem
fordultak elő. Sem «alapítási költségek» szemérmes czíme alá takart
vesztegetési kiadások. Uzsoráskodásnak nyoma sem volt. Syndicatusi
nyereségek csak olyan vállalatoknál, melyeknek részvényei folyton
emelkedőben maradtak. Az összeköttetetések egészen honnettek.</p>
<p>A depot-üzletnél is a legszigorubb rendet constatálták; a
léteményezett és ismét túladott részvényeknek, állampapiroknak,
sorsjegyeknek, prioritásoknak fel volt jegyezve a sorszáma, sőt még
a készpénzül letett ezres és százas bankjegyeknek a számai is be
voltak jegyezve; franc, lira, sterling, márka, rubel, piaszter, s
ugyanannak az osztrák értékű forint szerinti megnevezése.</p>
<p>Mikor négy évfolyam üzleti könyveit átnézték, akkor azt a
kérdést intézte Lándory Traumholdhoz:</p>
<p>– Nem sziveskednék ön nekem megmondani, hogy ki az a Monterosso
úr, a kinek a neve több izben előfordul e könyvekben, mint
letéteményező, és ki az a Kolaczin úr, a kinek későbben, néha félév
mulva ugyanezek a letétemények elküldetnek?</p>
<p>Erre a kérdésre elsápadt a bankár.</p>
<p>Összeszedte magát s nyugodtan válaszolt. <span class=
"pagenum"><a name="Page_42" id="Page_42">-42-</a></span></p>
<p>– Politikai ügyekben való vizsgálatra is ki vannak önök
küldetve?</p>
<p>– Arra nem vagyunk.</p>
<p>– Akkor kérném, hogy Stauner úr hagyna bennünket egyedül; mert
erre a kérdésre csupán magyar vizsgáló birónak felelhetek.</p>
<p>– Nincs ellene kifogásom.</p>
<p>– Kérem tehát Stauner urat, legyen szives átmenni a
billardterembe, s mulassa magát egy kis carambol partieval, a míg
utána megyünk. Nem sokára vacsorálunk aztán.</p>
<p>Traumhold egészen hitte azt, hogy ő még ma együtt fog tekézni és
vacsorálni a két vendégével.</p>
<p>Stauner úr felkelt és kiment a szobából.</p>
<p>A bankár némi izgatottságtól reszkető hangon kezdé.</p>
<p>– Uram, ön patriota volt «ezekben az években.»</p>
<p>– Most is az vagyok.</p>
<p>– Azt értem alatta, hogy azon hazafiak közé tartozott, a kik
készek voltak a legszélsőbb eszközökhöz is hozzá nyulni azért, hogy
hazájuk alkotmányát visszavívják.</p>
<p>– Köztük voltam.</p>
<p>– Akkor önre nézve nem lesz meglepetés, ha felfedezem, miszerint
Monterosso egy turini bankár, a ki egyenes összeköttetésben állt
Napoleon Jerome herczeggel és Cavourral. Az a Kolaczin pedig egy
varsói bankár, a ki Langiewicznek a megbizottja volt. Ha még egy
évfolyammal tovább fogja ön átvizsgálni a könyveimet, majd fog ön
tételekre akadni, Monterosso neve alatt, a melyek áthelyezésüket
Budapest felé vették s az ottani patrioták bankárjánál találtak
elszámolásra. Én a fejemmel játszottam az önök szabadságának az
ügyeért. Most, ha tetszik, vegye ön el a fejemet.</p>
<p>Lándory nehezet sóhajtott. Hivatalos feladatának egész
alpes-súlya még így nem nyomta a keblét, mint most.</p>
<p>– Hát most én mondom meg önnek, hogy ki az a signore Monterosso.
Az egy legelső minőségü szélhámos: <span class="pagenum"><a name=
"Page_43" id="Page_43">-43-</a></span> egy egész internatiolis
rablóbandának a vezére, a kit szerencsém volt röptében elfoghatni,
mikor épen egy új rablási merényletet tervezett Budapesten. Nála
találtam meg az adatokat, a melyek önhöz vezettek. A gonosztevőknek
nem volt ideje azokat megsemmisíteni.</p>
<p>– Uram! szólt Traumhold felháborodva, s most sötétvörös lett az
arcza a nehéz indulattól. Én teljes jóhiszeműleg cselekedtem: én
azt hittem, hogy egy magas nagy eszmének szolgálok. Én az önök
hazájáért, a magyarokért, meg a lengyelekért rajongtam. Lelkemben a
népszabadság hive voltam.</p>
<p>– Önt megcsalta a lelkesedése. Megbizói mind tolvajok voltak;
Turinban épen úgy, mint Varsóban és Budapesten.</p>
<p>– De hiszen itt vannak nálam az ajánló leveleik, a melyeket a
varsói forradalmi kormánytól, a pesti hazafiak vezérférfiaitól, a
magyar emigratió főnökeitől kaptak. Itt vannak Cavour és Pietri, a
párisi rendőrminiszter credentionálisai.</p>
<p>S ezeket mondva, egy titkos rugót nyomott meg iróasztalán,
melyre egy rejtek fiók tolódott elő s abból marokkal szórta elő az
iratokat, a mikre hivatkozott.</p>
<p>Lándory egyenkint szemügyre vette azokat.</p>
<p>– Egytől-egyig mind hamisítványok. Sem a magyar pártvezéreknek,
sem a franczia és piemonti kormányoknak, sem a lengyel forradalom
dictátorának, sem az emigratio főnökeinek nincs azokhoz semmi köze.
Irás, pecsét, stampiglia minden hamisítva van rajtuk.</p>
<p>Traumhold szédülten rogyott székébe vissza.</p>
<p>– Ezek a gonosztevők önnel átkozott játékot üztek; mondá
Lándory. Önt közvetítőnek használták. S a politikai összeesküvés
tisztességes titoktartásába burkolták cselszövényüket. Elrablott
állampapirok, nagyobb összegről szóló bankjegyek, check-ek,
elárulják a közvetlen tettest, a mint az túl akar rajtuk adni; ha
idegen ember nagy pénzösszeget mutogat egy európai nagy városban,
egyszerre <span class="pagenum"><a name="Page_44" id=
"Page_44">-44-</a></span> gyanut költ, nyakára megy a rendőrség,
vallatóra fogja. De ha az elorzott papirokat leteszik egy
közhitelben álló bécsi bankárnál, azután ott hagyják heverni fél
esztendeig, s akkor elküldetik egy varsói czéghez, ez senkinek sem
tünik fel. Az, a franczia, osztrák, vagy angol papirokat szépen
értékesíti a varsói és szentpétervári piaczokon, és megfordítva.
Kevés üzletember olvassa az orosz lapokat Milanóban. Hogy a
titokban közvetített összegek csakugyan rendeltetésük helyére
jutottak: azt igazolják Monterosso és Kolaczin urak, a magyar és
lengyel patriota celebritások leveleivel, a miket igen könnyű
utánozni. A hires emberek nagyon adakozók az autogrammjaikkal.
Egész határozottan mondhatom önnek, hogy a hol magyar hazafinak,
emigransnak a neve fordul elő önnek az okirataiban, az mind
hamisítás. S kétségtelen, hogy a lengyelekkel is így van. Sőt
olyantól is találok itten levelet, a ki már akkor nem is élt, a
mikor ez a levél iródott.</p>
<p>A bankár arczán egy-egy galváni rángás vonaglott végig.</p>
<p>A zöld szemek igézete alatt állt.</p>
<p>Lándory folytatá egész csendes hidegvérrel.</p>
<p>– De ha még csak ezzel a két imposztorral lett volna önnek
dolga! Azonban a gubanczot még jobban összekuszálja az, hogy a mi
nagyobbszerű rablás csak Magyarországon végbement, egy évtized
alatt, azoknak az értéke mind keresztül vándorolt az ön
számlakönyvein. Ön mind azokat átvette, mint hazafiui adományokat
titkos czélokra, költött nevek alatt szereplő emissariusoktól;
azután utasítás szerint megint elküldötte más megnevezett
bizományosoknak, politikai mozgalom szükségleteire. Az ön
emissariusai mind egy igen jól szervezett rablószövetségnek a
tagjai voltak. Ilyenformán soha elrablott kincsnek nyomára nem
lehetett jutni. A gazemberek kiválasztottak maguknak egy becsületes
embert orgazdául.</p>
<p>– Orgazda! Én? hördült fel Traumhold. Úgy érzé, mintha azok a
nagy könyvek egyszerre koporsófödelekké válnának előtte.
<span class="pagenum"><a name="Page_45" id=
"Page_45">-45-</a></span></p>
<p>– Hozzátettem, hogy becsületes ember.</p>
<p>– Lehet valaki a kettő együtt?</p>
<p>– Kétségtelen, hogy tudtán kivül volt az egyik. Hogy meggyőzzem
önt felállított combinatióm alaposságáról, megmutatom önnek a
jegyzeteimet. S a nálam levő jegyzetek nyomán, az ön
számlakönyveinek akármelyik évfolyamából rányitok egyszerre arra a
lapra, a mely az adataimmal correspondeál. Ezen év, és hó ezen
napján történt Budapesten a hirhedett pánczélos pénztár elrablása,
nyisson ön rá az ön főkönyvében a három nappal későbbi lapra, ott
fogja találni vagy Szentzsófiai, vagy Törökváry nevét, ugyanazzal
az összeggel, a melyet én a magam jegyzetében megmutatok.</p>
<p>A bankár gépszerüleg lapozott a diariumában a mondott nap
paginájáig, s mint egy álomjáró a hypnotizáló orvosa parancsára,
olvasá fel a megtalált adatot.</p>
<p>A Szentzsófiai neve volt benne.</p>
<p>– Más nevén «Wasserpirat.»</p>
<p>Azután mondott Traumholdnak egy másik évből való adatot.</p>
<p>A bankár utána nézett a diariumában.</p>
<p>Rátalált a Törökváryra.</p>
<p>És így sorba. Egy egész litániát! Pokolbeli litániát. Csupa
ördögök neveiből sorba füzve.</p>
<p>Mikor már nagyon sok volt, egyszer csak felugrott a bankár a
helyéből és elkezdett hahotával kaczagni.</p>
<p>Hahaha!</p>
<p>Azután letörülte az izzadságot a homlokáról s azt mondá a
vendégének:</p>
<p>– Azt ne higyje ön, hogy megbolondultam. Nem. A tréfa, a mit
velem eljátszottak, olyan sikerült, hogy nevetnem kell rajta. Egy
«Localposse», a miben a póruljáratott, buta Buffalmaccon senki sem
sajnálkozik; de mindenki kaczag.</p>
<p>– Hiszen magam is hajlandó volnék a derültségre, ha a dolognak
igen komoly folytatása nem volna. <span class="pagenum"><a name=
"Page_46" id="Page_46">-46-</a></span></p>
<p>– Mi komoly folytatása lehetne? szólt a szobájában fel s alá
járkálva a bankár. Bűnrészesség vádját emelni ellenem ezen az
alapon nem lehet. Kárpótlási igényt hamarább. Ezt azonban be sem
várom. A mint velem hivatalosan tudatják, hogy a nálam letett s
általam tovább adott értékek provenientiája bűneredetü volt, én
kötelességemnek tartom e «bona fidessel» átvett összegeket birói
kézbe letenni. Az ez évi mérlegemet nagy veszteséggel fogom
bezárni. Ez bizonyos. Megesett már rajtam máskor is. De a
becsületem fogyatlanul marad.</p>
<p>– Magam is ezen a nézeten volnék, ha egy legujabban történt
szenzácziós bűntény nem képezne szomorú utójátékot ehez a mondjuk
hát «Localposséhoz.» Olvasta ön ugyebár a lapokban, hogy Páristól
nem messze, egy különczségéről hirhedett franczia vicomte
kastélyába betörtek, s onnan nagy összeget képviselő családi
ékszereket, értékpapirokat elraboltak. Hogyne olvasta volna?
Hetekig kisértett a lapok ujdonság rovataiban ez az eset.</p>
<p>– Ismerem, a Lisblanc vicomte esete.</p>
<p>– A tolvajság raffinált furfanggal ment végbe. A gonosztevők,
kiszámítva, kikémlelve választák tettük végrehajtására azt az
időközt, a midőn a gróf meghalt; de még a pompás katafalk nem
készült el, a maire lepecsételi éjszakára a szobákat, a rokonok, a
vélhető örökösök még távol vannak. A tolvajok még a pecséteket sem
szakgatták le az ajtókról és ablakokról, azon a titkos sülyesztőn
keresztül hatoltak be a szobába, a melyen a gróf az ételeit szokta
a konyhából felszállíttatni. Ott, a pánczéllal ellátott
vasszekrényt keresztül fúrták és fürészelték olyan gépekkel, a
minőket csak Amerikában készítenek, egyenesen ilyen czélokra.
Azután kitakarítottak belőle mindent, s a milyen észrevétlenül
jöttek, olyan titokzatosan el is tűntek, semmi nyomukra nem
lehetett találni. Csak másnap, mikor a rokonok jelenlétében
felnyitották a szobát, jöttek rá a betörésre. A távirda rögtön
működésbe lett hozva, a kastély cselédsége biró elé állítva,
franczia, <span class="pagenum"><a name="Page_47" id=
"Page_47">-47-</a></span> német, spanyol, belga rendőrség
fellármázva, a tengeri kikötőkbe utasítások küldve, a vasuti
állomások detektivekkel elárasztva, gyanusképü utazók megmotozva.
Nem találtak meg semmit. Az örökösök huszezer frank jutalmat tűztek
ki annak, a ki az elrablott kincsek nyomára vezet. Nem jelentkezett
senki. Pedig európai hajtóvadászat kelt ki belőle. Azt persze senki
sem tartotta lehetőnek, hogy legyenek, a kik lóháton, negyvennyolcz
óra alatt elvágtatnak egyfolytában a Rajnától a Fehér Kárpátokig.
Harmadnapra a hirhedett ékszerrablás után Monte Rosso úr ott volt
Budapesten. Pedig nem villámvonaton jött.</p>
<p>– Monte Rosso?</p>
<p>– Igen. Az ön Monterossoja. Ott csak egy napot pihent. Elolvasta
a hirlapokból a táviratokat, melyek a seigniersi rablás
felfedezőinek egy egész vagyont igérnek, aztán megengedett magának
egy kis kéjutazást a regényes Vág völgyében, (a melynek a vasutját
épen most financirozzuk, mi együtt! Milyen satyra!) Onnan
megkönnyebbülve visszatért megint Budapestre. Ott az
összeköttetéseinél fogva megtudva, hogy egy bánsági földes úr épen
nagy birtokvásárlásra készül s másfél milliót tartogat odahaza, ezt
is bevonta működései körébe. Csak úgy «en passant»,
vendégszereplésképen, a hogy szoktak hirhedett virtuózok
Szentpétervárra utaztukban kegyesen nálunk is egy concertet adni. S
az intézkedések személyes vezetése végett lerándult Szegedre. Ott
azután beleakadt az én tőrömbe. Eleinte nagyon hetvenkedett, angol
lordnak adta ki magát s D’Izrælivel fenyegetőzött, meg lord
Loftussal. Azután megkisérlette kétszer a megszökést a várból,
először mesés vesztegetéssel, azután még mesésebb salto mortaléval,
egy a lába közé szorított seprűt feszítve a sima bástyának s úgy
csúszva le rajta. Rendkivüli ereje van, öt hat embert legyűrt,
feltaszigált, míg el birták nyomni. Nehány nap mulva aztán
kénytelen volt velem szemben felvenni az igazi ábrázatját, s
kivallani, hogy ki volt és miket tett. <span class=
"pagenum"><a name="Page_48" id="Page_48">-48-</a></span></p>
<p>– E szerint a főczinkos kézre került. S az rám nézve annál jobb,
mert engemet leginkább tisztára moshatnak az ő vallomásai.</p>
<p>– Ez eddig úgy volna. Hogy ezt a rejtélyes vezetőjét az
internationális rablószövetségnek elfogtuk, az egész bűnügyre nézve
mindenesetre csak szerencse; mert az összekötő csomóját találtuk
meg benne egy mindenfelé szétágazó bűnszövetségnek. Ez az ember,
(az igazi nevét most sem tudom megmondani), valóságos lángész a
magasabb szélhámosság világában. Eleinte egész knownothingnak
játszotta magát. Nem akart más nyelven tudni, csak angolul. Hanem
azután, hogy sikerült a Budapesten, álnév alatt hátrahagyott
bőröndjét kézre kerítenünk, s abban minden iratait megtaláltuk,
egyszerre felhagyott a tagadási rendszerével s azután vallott. Még
olyan dolgokat is kivallott, a miket nem kérdeztem tőle. Értem a
czélját. Azt akarja, hogy mentül hamarább el legyen itélve s az
állami fogházba bezárva. A tolvaj uraknak legkellemetlenebb a
vizsgálati fogság. Ellenben az állandó lakhelyen kedvező chance-aik
vannak a kiszabadulásra, ha idekünn még hatalmas czinkosszövetség
működik az érdekükben. Az én emberem tehát egészen beszédessé lett,
a mint a merev tagadás lehetetlenségéről meggyőződött. Öt európai
nyelven tud folyékonyan beszélni, még pedig annak a városnak a
tájkiejtésével, a melyben állítólag lakott. Az olaszt a lombardi, a
francziát a párisi, az angolt a londoni accentussal beszéli. Még
magyarul is tökéletesen beszél, s kiejtése trencsénvármegyei, úgy,
hogy a legkedélyesebb tótmagyar földesurat játszhatja vele. Sőt
lengyel, orosz, szerb és román nyelven is ért, s levelei között a
tolvajok jargonján a «ladino» nyelven irottakra is találtam. Neve
annyiféle van, a hány országban megfordult s a felesége, a
különböző meridianusok szerint hol «mylady», hol «signora», hol
«marquise». Érdemrende is van elég. Azok közül azonban útközben
viselésre csak a becsületrend szalagját használja. Útlevelei,
<span class="pagenum"><a name="Page_49" id=
"Page_49">-49-</a></span> követségek által láttamozva, többféle
nevekre szólók, ajánló levelei pedig a legelső, legünnepeltebb
férfiaitól a continensnek, és Albionnak. A mellett aztán
pecsétnyomók és stampigliák és blanquettek, még esetleg
szükségeseknek az előállítására.</p>
<p>A bankár közbeszólt.</p>
<p>– Ha ez a szélhámos magát először angol lordnak adta ki, hogyan
lehetett benne kegyednek Monterossot, az olasz bankárt
felismerni?</p>
<p>– Mindjárt rájövök. Az átkutatott iratai között találtam egy
postai szállító levélre, melyen a feladó Monterossonak volt
megnevezve, a szállítmány pedig az ön firmájának czímezve.
Kérdésemre egészen nyiltan elmondá, hogy ez több százezer franc
értékü franczia állampapirokat tartalmaz, melyek a seigniersi
rablásból erednek.</p>
<p>– Mikorról van a szállító levél keltezve? szólt izgatottan a
bankár.</p>
<p>– Épen három hete. Nyisson ön rá a főkönyvének a megfelelő
lapjára.</p>
<p>Ott volt.</p>
<p>– Megengedi ön, uram, hogy utána nézzek a letétszekrényemben,
nincsenek-e még itt az értékpapirok?</p>
<p>– Ön úr a saját házánál.</p>
<p>Traumhold egy vasajtót nyitott fel, titkos rugó segélyével, azon
belül volt a pánczélozott Wertheim-féle szekrény, mely nagyobb
volt, mint a vasajtó. (A falat és ajtót azután csinálták oda, mikor
már a szekrény ott állt).</p>
<p>Az egymásra halmozott értékpapirok garmadáján mindjárt legfeljül
feküdt a keresett csomag.</p>
<p>– Megvan! kiáltá örömmel a bankár, visszatérve a vasajtón s
magával hozva a lepecsételt s szállító levéllel ellátott csomagot,
a mit reszkető kézzel letett az asztalra Lándory elé. Már útban
volt Varsó felé. Ügyvezetőm czímezte Kolaczinnak. Jó szerencse,
hogy ma ünnep van, délután a pénzposta zárva van nálunk. Ezt a
tételt röptében <span class="pagenum"><a name="Page_50" id=
"Page_50">-50-</a></span> fogtuk el, különben ez is az én terhemre
esik. Én önnek hálával tartozom uram, a mai idejöveteleért.</p>
<p>– Ne előlegezze ön a hálálkodást. Nincs oka rá. Vágja ön fel a
csomag borítékát. Nézzük meg a tartalmát.</p>
<p>Traumhold levagdalta a viaszkos vásznat, a pecsétes zsinórokat a
csomagról, s aztán egyenkint előszedte belőle az értékpapirokat,
azok mind megegyeztek a depotkönyvben feljegyzettekkel.</p>
<p>– Az egész értékösszeg itt van.</p>
<p>– Nincs semmi más irat köztük?</p>
<p>– Semmi.</p>
<p>– Ez a baj. Jobb lett volna önre nézve, ha ezt az egész összeget
elveszni látja, mint hogy azt az egy iratot nem találja benne, a
mely a rablás alkalmával közötte volt.</p>
<p>– Mi volt az?</p>
<p>– A megholt Lisblanc grófnak a végrendeleti codicillusa. Az öreg
úr viszályban élt a feleségével és fiával. Az utóbbit egy
végrendeletében kitagadta, s az unokaöcscsét, marquis de l’Aisne
Alfrédet tette általános örökösévé. Halála előtt kevés idővel
azonban sikerült Lisblanc grófnőnek a férjét gyóntatója, a
seigniersi prépost által annyira megengesztelni, hogy egy
codicillusban visszavonja az unokaöcscsét általános örökössé tevő
végrendeletet, s Lyonelt, a fiát, helyezze be öröklési jogaiba. Az
első végrendelet öt tanu által van aláirva, valamennyinek a
pecsétjével megerősítve, a közjegyző által hitelesítve, s három
példányban kiállítva. A codicillus azonban, mely szintén törvény
előtti érvényességgel bír, zárt levélbe van foglalva, a tartalma a
hagyományozó által sajátkezüleg írva, de a tanúk előtt ismeretlen.
Azok csak az öt pecséttel lezárt levél borítékjára irták fel a
neveiket, azzal a bizonysággal, hogy ez ő nekik, mint végrendeletet
tartalmazó levél lett bemutatva. Ez a levél is el lett orozva. De,
hogy valóban létezett, és ott volt a szekrényben és a tartalma
Lyonel javára szólt, azt bizonyítja a prépost, a ki a levelet maga
tette vissza a szekrénybe a <span class="pagenum"><a name="Page_51"
id="Page_51">-51-</a></span> gróf halála napján. Ő maga mondta toll
alá az öreg grófnak, hogy hagyományát miféle kikötésekkel zárolja
körül. Lyonel huszonnégy éves koráig a mostoha anyja gondnoksága
alatt álljon. (Még most csak húsz éves a fiu, de már mintaképe a
gommeuxnek). Azután ha valamikor a katholikus hitet elhagyná,
azonnal veszítse el az atyai örökséget s az De L’Aisne Alfrédre
szálljon. Ellenben, ha valamely egyházi rendbe lépne be, például a
maltai lovagok rendébe, nőtlenségi fogadalommal, azon esetben
rögtön átvehesse a vagyonát még a huszonnégy éves kor betöltése
előtt is.</p>
<p>Lándory ez elbeszélés alatt azt olvasta ki a bankár szeméből,
hogy ez egy kis csendes ásítási hajlamot fojtogat el magában.</p>
<p>– Kérem, csak ásítson ön bátran, ha untatja ez a dolog, majd
mindjárt jön ennek olyan része is, a mely önt érdekelni fogja.</p>
<p>– Figyelemmel hallgatok.</p>
<p>– Képzelheti ön, hogy egy ilyen iratnak a megtalálása mennyire
érdekében áll az egyik félnek, Lisblanc grófnénak és a fiának. Hogy
a családi gyémántokat is elrabolták, az nem fáj nekik, csak ez a
kis darabka papir.</p>
<p>– S mit mond az ön foglya, hová lett ez az irat?</p>
<p>– Ő azt mondja, hogy a többi értékpapirokkal együtt elküldte
önnek.</p>
<p>– De ez nem igaz. Ha elküldte volna, itt lenne.</p>
<p>– A gyémántokra pedig azt mondta, hogy azokat a táskával együtt
ellopták tőle, mikor a kárpáti erdőutakon átjött. Én nem hittem el
neki sem egyiket, sem a másikat. Ellenben a fejére olvastam, hogy
«ön ezen s ezen a napon járt az oroszlánkői várromok közt, ezen
napon a beczkói várromon, ismét másnap a temetvényi düledékek
között, majd odább a lietavai romerősségben, utoljára fölkereste a
trencséni elhagyott várat. Mindenütt, mint utazó dilettans, aki
festői vázlatokat vesz föl. Rajzmappát is vitt magával. Kitünően
tud rajzolni. Ön a lopott gyémántokat <span class=
"pagenum"><a name="Page_52" id="Page_52">-52-</a></span> és a
keresett codicillust egyikében ezeknek a várromoknak rejtette
el.»</p>
<p>– Az nagyon valószinü.</p>
<p>– Persze, hogy valószinü, csakhogy a saját sejtelmemet nem
tehetem a vizsgálati jegyzőkönyvbe, mint adatot.</p>
<p>– S mit felelt rá a tolvaj?</p>
<p>– Nagyot nevetett a szemem közé. Azzal az impertinentiával, a mi
valami keveréke a grandseigneuri fitymálásnak, s a zsebmetszői
akasztófa humornak. Én ebből a nevetésből ugyan rögtön a fejére
olvastam, hogy mit gondol ő ebben a pillanatban, «ön azt hiszi,
ugye, hogy csak legyen egyszer elitélve rendes fogságra, onnan majd
az ön gondja lesz minél hamarább bucsúvétel nélkül odább állni, s
akkor aztán felkeresheti az eldugott kincseket, a pótvégrendeletet
pedig még azoknál is jobban értékesítheti, felhasználva azt
archimedesi csavarul vagy De L’aisne vagy a Lisblanc grófoknál, a
melyik többet igér érte».</p>
<p>– Az a legvalószinübb! mondá a bankár.</p>
<p>– Csakhogy én a magam gondolat olvasását nem irhatom fel
tanuvallomásul. Én csak azt jegyezhetem be, hogy a «vádlott nevet».
Ekkor aztán szigoruan fogtam a vallatást, fenyegettem az embert,
hogy sötét magányzárkába fogom csukatni, kemény bőjt mellett a hol
napot sem lát, s tudni fogom őt kényszeríteni az őszinteségre. Erre
a ficzkó elfintorította az arczát, s azt mondá: «nem tud az úr
olyan dolgot, a mi nekem ujdonság volna! Voltam én már a bagnóban
is!» s olyan tökéletes kánkán figurát csinált hozzá, a milyen csak
egy kiszolgált gályarabtól kitelik. Akkor aztán megint előkelő
positurába helyezte magát. A jobb kezével leereszkedő
tenyérhajlítást tett felém (oda volt az csatolva békóval a
balkezéhez, de ez őt nem zsenirozta) s azt mondá:</p>
<p>– Én határozott választ adtam. Mást egy év mulva sem adhatok, s
ha mindjárt az ispaháni kullancsverembe <span class=
"pagenum"><a name="Page_53" id="Page_53">-53-</a></span> zárnak is
önök. A gyémántokat ellopták tőlem s az ötpecsétes levél ott volt a
többi értékpapirok között, melyeket Traumhold bankárhoz
utasítottam. Ha nem hiszik önök, szedjék széjjel, követ kő után,
Trencsén, Beczkó, Temetvény, Lietava és Oroszlánkő várát és
Traumhold bankárnak a palotáját. – Ez jött a vallatási
jegyzőkönyvbe.</p>
<p>Ezzel felállt a helyéről Lándory. Traumhold, mint a gutaütött
maradt összeroskadva a karszékében.</p>
<p>– Most már tudja ön, uram, hogy mi actualis vonatkozása van
annak a regényes históriának az ön üzletéhez. A néhai Lisblanc gróf
örökösei nem fognak azzal megelégedni, hogy ön a feltartóztatott
értékpapirokat birói kézhez leteszi, hanem követelni fogják azt az
okiratot, mely nekik jogot ad ahhoz, a több millióra menő fekvő
birtokhoz is, melynek tulajdona most perre megy közöttük. Ebből
önre nézve olyan zaklatás fog támadni, a mitől ön pusztán
pénzáldozattal meg nem válthatja magát. Én küldetésemet
bevégeztem.</p>
<p>Az irodai óra egyet ütött éjfél után.</p>
<p>– Menjünk vacsorázni, mondá a bankár, székéből felállva.</p>
<p>– Nem zárja ön be a depot vasajtaját? figyelmezteté Lándory.</p>
<p>– Majd visszajövök még.</p>
<p>Lándory szomorúan ingatta a fejét.</p>
<p>(Szegény ember! Azt hiszi, hogy még ő ide vacsora után
visszajön!)</p>
<h2>EGY MESÉS JELLEM.</h2>
<p>Stauner úr átadta a dákót Lándorynak. A míg a Péter elhozatja a
megrendelt vacsorát, az alatt a két úr kijátszhat egy partiet.
Hozzá is fogtak. A bankár kitünő tekejátszó volt, egy lökést sem
hibázott el. <span class="pagenum"><a name="Page_54" id=
"Page_54">-54-</a></span></p>
<p>Mikor Stauner és Lándory a tekebotot adták-vették, az egyik úr
csak ennyit hallatott: «Mhm», a mire a másik azt válaszolta:
«hmh».</p>
<p>A mint egyszer a bankár egy különösen szép carambole-t csinált,
Stauner úr kiment a billardszobából. Nem kérdezték tőle, hová
megy.</p>
<p>Mire a partienek vége volt (a bankár diadalával), a vacsora fel
volt szolgáltatva; Péter bejelenté; akkorra Stauner úr is
visszakerült. Nem kérdezték tőle, hol járt.</p>
<p>De Péter annyit sugott az urának a fülébe, «micsoda
spanyolviaszkszagot hozott ez az úr magával a szobába».</p>
<p>A bankár valami titkos lázt érzett végig borzongani a testén.
Vannak olyan ellenszenves szagok, melyek nem kellemetlenek, mégis
felháborítják az idegeket. Például, ha az ember a gyaluforgácsnak a
szagát megérzi, mindig a koporsók jutnak az eszébe, a miknek a
fenekét ezzel szokták megtölteni. Ilyen szag a spanyolviaszké
is.</p>
<p>És aztán még le kellett ülni vacsorálni a két kedves vendéggel
és enni minden ételből, és inni minden palaczkból, nehogy azok azt
higyjék, hogy megmérgezi őket valaki. Még azután a jó szokás
kedvéért koczintani is kellett velük, a mit azok viszonoztak a
házigazda egészségére; a koczintásról áttért a beszéd a borra, a
borról a phylloxerára, a phylloxeráról a fuxinra; utoljára olyan
szakdisputa keletkezett a műborgyártásról, mintha mind a három
úrnak ez volna a mestersége.</p>
<p>A vacsora után még egy szivart is ki kellett szívni, azután a
vendégek kezet szorítottak a házigazdával s jó éjt kivántak
egymásnak: a Péter vezette őket a vendégszobákba.</p>
<p>Alig tették be azok maguk után az ajtót, Traumhold sietett egy
karos gyertyatartóval a kezében a comptoirjába. Eszébe jutott, hogy
a depot vasajtaját nyitva hagyta. Odáig három sötét szobán kellett
keresztül mennie, az utolsó volt a könyvvivőjének a dolgozószobája;
a hány ajtót kinyitott, mindegyiknél úgy tetszett neki, mintha
valami kisértő lélek fuvallata érné, mely gyertyáit ki akarja
oltani. <span class="pagenum"><a name="Page_55" id=
"Page_55">-55-</a></span></p>
<p>Az igazi kisértet csak a harmadik szobában várt reá.</p>
<p>Itt volt érezhető még most is az a spanyolviaszkillat.</p>
<p>Koporsószag!</p>
<p>A mint e szobába belépett, majd ledobbant a földre.</p>
<p>Annak az ajtónak a zára fölött, mely a comptoirjába vezetett,
két széles papirszelet volt keresztben egymás fölött, az ajtóra és
a küszöbre pecsételve.</p>
<p>Ez volt Stauner úrnak a feladata az alatt, a míg a bankár a
másik vendégével oda át carambolet játszott.</p>
<p>Nem akart hinni a szemeinek. Érzékkáprázat ez!</p>
<p>Közel ment a rémhez, odavilágított rá a gyertyával.</p>
<p>Valóban két keresztbefektetett papirszelet volt ott, az osztrák
rendőrség kétfejű sasos négy pecsétjével a végein.</p>
<p>A Golgothának minden keresztjei nem rettenetesebbek ennél a
szomorú keresztnél! Erre van a kalmárnak a becsülete, a hitele
fölfeszítve!</p>
<p>Mi a szívbe ütött dárda öklelése ehhez a döféshez képest!</p>
<p>Lepecsételve az üzletszoba, hatóságilag!</p>
<p>Hisz ez az üzletszoba az a kalmárnak, a mi az emberősnek a
paradicsom volt!</p>
<p>Szédelegve ment ki onnan, aztán végig valamennyi szobáin, minden
ajtót nyitva hagyott maga után. Annyira el volt csábulva, hogy nem
talált rá a hálószobájára. Eltévedt a saját lakásában, bujósdit
játszott saját magával, mintha valami útvesztőben bolyongna, míg
egyszer ismét ugyanabban a szobában találta magát, a hol az a
lepecsételt ajtó állja az útját.</p>
<p>Azt hitte, hogy rögtön szélhüdés fogja érni. Lerogyott arra a
székre, a melyen hű hivatalnoka, az öreg könyvvezető szokott ülni.
Huszonöt év óta üli már azt a széket: ezüstlakodalmát ülhetné meg
vele, ha még három napot megélhetne.</p>
<p>De ilyen három nap nincs.</p>
<p>A mai zárköve valamennyinek.</p>
<p>Keze önkéntelen a villamos csengetyű gombjára tévedt. A
csengetésre odajött Péter. <span class="pagenum"><a name="Page_56"
id="Page_56">-56-</a></span></p>
<p>– Mit akarsz? kérdezé tőle a bankár, rámeredve.</p>
<p>– Ön csengetett.</p>
<p>– Hát nem álmodtam? Hát ébren vagyok? Nézz oda, mi az?</p>
<p>– Az ajtó lepecsételve! hördült fel Péter.</p>
<p>– Hát te is látod azt ott? Ennél a szónál elfojtotta a szavát a
zokogás; a könyei elboríták az arczát.</p>
<p>Péternek minden tagja elkezdett reszketni, sűrű haja szétborzadt
az ijedelemtől. Majd ismét a düh vett erőt rajta; oda akart rohanni
az ajtóhoz, hogy letépje róla azt a pecsétes keresztet.</p>
<p>A bankár utána ugrott s megragadta a karját.</p>
<p>– Mit akarsz? őrült! Becsuknak érte, ha leszakítod!</p>
<p>– Bánom is én!</p>
<p>– Nem téged, de engem.</p>
<p>– Hát minek akkor ez az élet? Hogy tehették ezt?</p>
<p>– Joguk volt hozzá.</p>
<p>– Csak joguk?</p>
<p>– Okuk is volt rá.</p>
<p>– Az már veszedelem, mondá Péter elcsüggedten. Tehát csakugyan
azok voltak, a kiknek én tartottam őket.</p>
<p>– Vizsgálóbiró és detektiv.</p>
<p>– A mi házunknál!</p>
<p>– Jer innen. Mert itten megfuladok. Vezess a hálószobámba. Nem
találok oda. Vetkőztess le; azt hiszem, utoljára. Aztán, majd ha az
ágyban leszek, akkor beszéljünk valamiről csendesen, Péter: tudod?
csendesen.</p>
<p>A bankár, inasának a vállára támaszkodva, tántorgó léptekkel
utazta végig azt a hosszú utat az üzletszobájától az
ágyfülkéjéig.</p>
<p>Odáig nem beszéltek semmit.</p>
<p>Traumhold bankárt valósággal a láz törte, a míg az inasa ruháit
lebontotta róla, s az ágyba fekteté.</p>
<p>A nagy, antik fali óra, melyet havonkint egyszer szokás
felhúzni, három negyedet ütött háromra. Lassudott kongása
<span class="pagenum"><a name="Page_57" id=
"Page_57">-57-</a></span> elárulá, hogy súlyláncza végét járja már.
Péter újból fel akarta húzni.</p>
<p>– Ne húzd fel! mondá a bankár.</p>
<p>Akkor aztán odament az inas az ura ágyához, s letérdelve a
mellé, megfogta a bankárnak a kezét; jéghideg volt az. A homlokához
szorítá: az forró volt, annál melengeté.</p>
<p>– Oh, édes jó uram! Hogy ezt kellett megérnem.</p>
<p>A bankár a másik kezét is odaadta neki.</p>
<p>– Te voltál az egyedüli okos ember a házamnál. Te mondtad azt
mindig, mikor azokat a titkolózó embereket bejelentéd, «uram, nem
jó emberek ezek: akasztófapomádét érzek rajtuk». Te figyelmeztettél
számtalanszor, hogy ne higyjek az olyan embereknek, a kik késő este
jönnek hozzám üzleti ügyben, a kik a felső kabátjukon is
érdemrendet hordanak; a kik a keztyüt le nem húzzák a kezükről a
beszélgetés alatt: ezek nem igazi urak. Tolvaj nép az! Neked volt
igazad. Most benne vagyok a veszedelemben. Azzal vádolnak, hogy egy
rablótársaságnak az orgazdája voltam.</p>
<p>Erre a szóra Péter elkezdett kaczagni. Igazán, szíve szerint,
hahotával kaczagott.</p>
<p>– No már ezen igazán nevetnem kell! Hát akad bolond, a ki azt
elhiszi? Traumhold bankár és orgazda! Azt a veres toronyba
csukják.</p>
<p>– Nem úgy van az, Péter. Vétkes nem vagyok, hanem hibás. S ez
még rosszabb. A kalmárnál igazán áll az a franczia közmondás:
«c’est plus, qu’un crime: c’est une faute».</p>
<p>– S nem lehetne e hibát megcorrigálni? kérdé az inas.</p>
<p>– Arról akarok beszélni veled. Én e percztől fogva rendőri
felügyelet alatt vagyok. Holnap már meglehet, hogy elfognak.</p>
<p>– Uram!</p>
<p>– Nagyon valószinű. Igaz ugyan, hogy egy nehány nap mulva az
első kihallgatás után szabadon bocsátanak, <span class=
"pagenum"><a name="Page_58" id="Page_58">-58-</a></span> biztosíték
mellett. De mikor hazajövök, itthon már csak a leégett szerencsémet
találom. A világ előbb itél, mint a biró. A biró még föl is
menthet, a világ nem. Soha sem fogják azt elfelejteni, hogy az
ajtómon tolvajok ügynökei jártak ki s be, hogy a nevemet lopott
kincsek tárgyjegyzékei alá irtam.</p>
<p>– Abban a hitben, hogy azok politikai emissáriusok s forradalmi
pénzek.</p>
<p>– Ez csak sulyosítja a vádamat. Most, mikor egy behegedő sebet
takargat, gondoz mindenki: azt újra feltörni! Nem! Ezzel nem is
fogom magamat védeni.</p>
<p>– Hát leengedi magát mészároltatni?</p>
<p>– Megfizetek minden kárt, ha egész vagyonom rá megy is. És még
az sem ment meg. A mit e gazszövetség sátán feje rám vall, azt nem
birom előadni. Ezt kutatni fogják nálam: szét fogják szedni a
butoraimat, felhányni a bádeni villámat; a leányom szekrényeit,
leveleit, iratait laponként át fogják vizsgálni. Oh, minő gondolat
ez!</p>
<p>– Ne siessek ki hozzá Bádenbe?</p>
<p>– Ne hagyj most magamra. Rosszat is tennél vele, mert ő rögtön
idesietne hozzám, s akadályozna…</p>
<p>Itt elszakítá a mondatot.</p>
<p>– Miben?</p>
<p>Kétszer is ismétlé az inas: «miben?» mit akar ön?</p>
<p>Kis vártatva azt kérdé a bankár:</p>
<p>– Itt van a leányomnak a fényképészeti szekrénye?</p>
<p>– Igen.</p>
<p>– Nálad a kulcsa?</p>
<p>– Nálam van. Megparancsolta, hogy soha se adjam ki a kezemből,
mert abban mérgek is vannak.</p>
<p>– Csendesen!</p>
<p>– Hiszen senki sincs a közelben.</p>
<p>– Láttad, milyen jó kedve volt ma?</p>
<p>– Ki nem fogyott a nevetésből.</p>
<p>– Ez az ember azt jósolta neki, hogy el fogja rabolni a nevetést
az arczáról. <span class="pagenum"><a name="Page_59" id=
"Page_59">-59-</a></span></p>
<p>– Talán még sem.</p>
<p>– De megteszi. Szállítsd ide nekem azt a szekrényt.</p>
<p>– Uram. Mire gondol ön?</p>
<p>– Hát hiszed, hogy én bevárom azt az órát, a melyben ezt a vádat
egy sensatiohajhász karzat előtt a fejemre olvassák?</p>
<p>– A vád még nem itélet.</p>
<p>– De én magam itéltem el magamat, s magamtól kihez
appelláljak?</p>
<p>– Leánya atyjához. Ön atya is!</p>
<p>A bankár nagyot sóhajtott.</p>
<p>– Igaz. Szegény gyermek. Őt is meggyalázom.</p>
<p>– És azonfölül nyomorba taszítja.</p>
<p>– Hogyan?</p>
<p>– Hát úgy, hogy elveszíti az életbiztosítását is. Ön a
kisasszony születésekor egy biztosító társulatnál nagy összeget
tett le avégre, hogy ha a lánya a huszonnégy éves korát betölti,
akkor egyszerre kétszázezer forintot kapjon. Én még
házsártoskodtam, hogy minek ez a fölösleges gondoskodás, a mire ön
azt felelte: «hagyd el Péter: egy bankárnak az újszülöttje sokat
megérhet huszonnégy esztendős koráig; ezt az egyet semmi
viszontagság el nem veheti tőle. Legfeljebb, ha öngyilkossá lennék,
mert akkor odavész a befizetett összeg. De hát az lehetetlen».</p>
<p>– Így mondtam. Hisz én sohasem játszottam a börzén. Tudva
semmibe nem fogtam, a mi becsületemre homályt vethetne. És mégis
eljött!</p>
<p>– Akkor a kisasszony nemcsak árvaságra jut, hanem a végső
nyomorba is.</p>
<p>– Igaz. Ő sohasem tanult semmit, a miből meg lehet élni, még
csak az embereknek hizelkedni sem.</p>
<p>– Még csak magát piperézni sem.</p>
<p>– Rettenetes egy gondolat. Hát nincsenek az Istennek
halálangyalai, a kik eljőjjenek, mikor valaki nagyon hivja őket?
Hány embert ért rögtöni halál dobzódó tivornya közben! Az orvosok
mindig fenyegetnek vele, hogy egyszer <span class=
"pagenum"><a name="Page_60" id="Page_60">-60-</a></span> egy
rögtöni szívszélhüdés fog megölni. Hát kell még ennek a nyomorult
szivnek ennél nagyobb fájdalom is!</p>
<p>– Most már én mondom, uram, hogy beszéljünk csendesebben. A
negyedik szobába is áthallik, a mit ön beszél. Mondja csak, azon
esetben, ha valakit orgyilkos kéz öl meg, a biztosított összeget
kifizetik?</p>
<p>– Áldott volna az orgyilkos, a ki azt megtenné!</p>
<p>Péter odatette az urának a kezét a fejére.</p>
<p>– Hova gondolsz? riadt föl a bankár.</p>
<p>Péter nem felelt semmit. Fölkelt a térdéről, elhagyta a szobát,
s nemsokára ismét visszatért azzal a kis vasszekrénynyel a kezében,
a melyben Godiva vegyészi szerei álltak. Azt letette az asztalra.
Beledugta a zárjába a kulcsot.</p>
<p>Aztán menni készült.</p>
<p>– Jó éjszakát, uram.</p>
<p>A bankár visszakiáltá.</p>
<p>– Maradj itt. Jöjj az ágyamhoz. Mire gondolsz?</p>
<p>– Arra az áldásra, a mit öntől kaptam. Ha holnap azt fogják
kérdeni: «Ki tette ezt?» előállok, s azt mondom: «én tettem!»</p>
<p>– Őrjöngsz te! Hát mi okát tudnád adni annak?</p>
<p>– Hát mit? Azt, hogy megtudtam, hogy a gazdám lopott pénzeket
kezelt; lepecsételték miatta a comptoirját. Hát én akkor miért
legyek becsületes ember? Megöltem a gazdámat, s aztán letéptem a
pecséteket az ajtóról; összeszedtem a szekrényekből a mi értékest
találtam, s aztán odább futottam vele, míg kézre nem kerültem. Ez
egészen tiszta munka.</p>
<p>A bankár elkezdett zokogni, odavonta azt az őszbe csavarodó
fejét a régi hű cselédnek, a keblére.</p>
<p>– Mit tennél! Te régi hű barátom! Egyetlen igaz hívem, te. Hisz
ez egy olyan rémtett volna, a miért életfogytiglani börtönre
itélnének.</p>
<p>– Hát mi különbséget tesz az, hogy ezt a maradékát a napok
salakjának itt Bécsben fogyasztom-e el, mint egyik <span class=
"pagenum"><a name="Page_61" id="Page_61">-61-</a></span> ajtóról a
másikhoz kéredzkedő elzűllött kutyája egy veszett hírű gazdának;
tányérnyalásból, kézcsókolásból, szidalomból élve; vagy pedig a
szép nyugalmas Illaván, csizmavarrással szolgálva meg a jó
rozskenyeret, a miből eleget adnak a raboknak. Jól bánnak ott a
rabokkal, nem szidják, nem csufolják. Aztán olyan szép kilátás esik
onnan a dupla vasrács közül a gyönyörű Vág völgyére. Jártam én már
ottan egyszer látogatóban, kiváncsiságból. Akkor szerettem meg.</p>
<p>– Ne mondd tovább!</p>
<p>– Mondom biz én. És hogyha mindjárt a hóhér kezébe kerülnék is,
még az sem ijesztene vissza. Mi ez az én rossz szürke fejem? Mit
érnek ezek az én ostoba csontjaim, ha én ezeknek az árán
megválthatom az én drága jó kisasszonyomnak a sorsát? A kit én kis
gyerek korában karomon hordoztam, a kitől soha sem kaptam mást,
mint jó szót és megbecsülést, a ki nekem olyan volt, mint egy élő
szent ezen a világon! Minek beszélünk erről többet?</p>
<p>– Nem, nem fogadhatom el ezt az áldozatot! Nem mehetek az Isten
elé azzal a teherrel a lelkemen, hogy én követtem el a bűnt s más
bűnhödik meg érte miattam.</p>
<p>Péter felállt, kiegyenesedett.</p>
<p>– Tegye ön, a mit akar, uram. Én a szekrényt itthagyom. Hogy én
mit teszek ezután? az az én gondom. Egy óra mulva visszajövök ide s
megnézem, hogy vagyunk? Ha ön jól van, én is jól vagyok. Istennek
ajánlom! Az ajtóban még egyszer megállt és visszafordult. Hanem ha
még egyszer visszatérek, akkor már kést is hozok magammal.</p>
<p>Azzal kiment s úgy becsapta maga után az ajtót, hogy arra minden
alvó fölébredhetett a házban. <span class="pagenum"><a name=
"Page_62" id="Page_62">-62-</a></span></p>
<h2>NEM NEVET MÁR.</h2>
<p>Késő reggel volt már, mikor Stauner úr Lándory hálószobájába
benyitott. Lándory még akkor is aludt.</p>
<p>– Uram. Már nyolcz óra elmult.</p>
<p>Lándory felugrott az ágyból. Boszus volt magára.</p>
<p>– Hogy tudtam ennyi ideig elaludni?</p>
<p>– Esős idő van, s az ablaktáblák be voltak téve.</p>
<p>– Egy órát sem hallottam ütni. Vártam, hogy a Péter majd bejön,
s kinyitja az ablaktáblákat.</p>
<p>Stauner maga nyitogatta fel azokat. A zápor nagy cseppekben
kopogott az ablaküvegeken.</p>
<p>– Csak húzza ön fel a csizmáit tisztítatlanúl. A Péter nem fog
azokért bejönni, mert a Péter az éjjel megölte a gazdáját, feltörte
a lepecsételt comptoirt; ellopta a pénzösszegeket a szekrényből és
megszökött velük.</p>
<p>Ez már csakugyan hatásos módszer volt, valakinek az álmot
kiverni a szeméből.</p>
<p>– A Péter! kiáltá fel Lándory, hirtelen kiugorva fekhelyéből. A
hű, öreg cseléd!</p>
<p>– Igen. A Péter, mondá Stauner úr, tapasztalatai által szerzett
fölényének teljes önérzetével: apró, fekete, szuró szemei csaknem
gunyosan néztek féloldalt Lándory arczára, mintha azt mondanák:
«látod? Téged az meglep, engemet nem».</p>
<p>– De hát bizonyos az? kérdezé Lándory, öltönydarabjait hirtelen
felszedve magára.</p>
<p>– Hogy a bankár halva fekszik az ágyában, arról meggyőződhetik
ön a saját szemeivel. Kopogást hallok az előszobában; bizonyosan a
rendőrbiztos és a halottkém érkeztek meg; sietek eléjük, mert én
zártam be minden ajtót.</p>
<p>Lándory már felöltözötten jött ki a hálószobájából, <span class=
"pagenum"><a name="Page_63" id="Page_63">-63-</a></span> midőn a
két úr Staunerrel együtt a corridoron végig haladt. Aztán együtt
mentek a bankár hálószobájába.</p>
<p>Ott feküdt az ágyon a halott, az egyik megmerevült karját
magasra emelve, kezét ökölre szorítva, míg a másik kezével a
torkához látszott kapni görcsösen. A feje hátra volt szegve; nyitva
maradt szeme felfelé fordulva; arczán és homlokán szederjes foltok.
Nem lehetett ráismerni a tegnapi arczra.</p>
<p>Az ágya előtti tigrisbőrön hevert egy elejtett pohár, melynek
tartalma foltot hagyott a szőrmén.</p>
<p>Az orvos megállapította, hogy cyankali mérgezés esete forog
fenn.</p>
<p>A helyszini vizsgálat azt is kiderítette, hogy a bűntett mikép
lett végrehajtva. – Az inas szobájában megtalálták a kisasszony
fényképészeti szekrényét, abból a cyankali jegygyel bélyegzett üveg
ki volt véve s az asztalon eldobva, egy kifacsart czitrom héjával
együtt.</p>
<p>A további vizsgálat még halmozta a bűntanujeleket. A hivatalos
pecsétek a comptoir-ajtóról le voltak szakgatva; a
Wertheim-szekrények ajtai feltárva, a kulcscsomag a tresor závárába
dugva. Bankjegycsomagok, aranypénzgöngyölegek mind eltüntek. Egy
göngyöleg, a miben husz krajczárosok voltak, ketté volt törve s
aztán a földre dobva.</p>
<p>Még valami más jel is volt. A könyvvezető szobájában volt egy
egyszerű chiffoniére, annak az ajtaja erőszakosan volt felfeszítve
baltával. A vizsgálathoz felhívott kapusné azt bizonyítá, hogy
abban szokott állni az öreg hivatalnok utiköntöse, hogy kéznél
legyen, mikor hirtelen el kell utaznia valami küldetésben. Ezek az
öltönydarabok mind hiányzottak. Helyettük rátaláltak a szekrény alá
dugva az inas-livreére, mit Péter tegnap este viselt.</p>
<p>A kapusné azt mondá, hogy ő reggel hajnal előtt, mikor még sötét
volt, csakugyan bocsátott ki a kapun egy urat, a kit ő a
könyvvezetőnek nézett, a prémes gallérja a füléig felhúzva, a
vidrabőr utazósüvege a szeméig lenyomva, <span class=
"pagenum"><a name="Page_64" id="Page_64">-64-</a></span> kezében
egy fogantyús bőrönd. Azt hitte, hogy a könyvvezető. A jó reggel
kivánásra épen úgy mordulta el poroszos kiejtéssel a szokásos
«morjen»-t, a hogy máskor. Odakinn az utczán rögtön kifeszítette az
esernyőjét, az öreg úr szavajárásával mormogva «Hundewetter!»
azután tovább czammogott, épen olyan koszrogó léptekkel, a hogy az
öreg úr szokott.</p>
<p>Ekkor Lándoryt kérdezte ki a rendőrbiztos.</p>
<p>– Milyen meggyőződéssel vált el öntől Traumhold úr az éjjel
megejtett vizsgálat után? Lehetett oka öngyilkossá lenni?</p>
<p>– Ellenkezőleg. Jól tudhatta, hogy az ő ügyét a haláleset csak
bonyolultabbá teszi. Felvilágításokat csak ő maga adhat. A
becsülete hozzá volt kötve az életéhez.</p>
<p>(Most az egyszer ő is tévedt!)</p>
<p>Most Stauner úr adta elő a tapasztalatait.</p>
<p>– Én az éjjel vacsora után, a mint a gyertyát eloltottam,
felöltözve maradtam, csak a czipőimet húztam le, s úgy dőltem le az
ágyba. Nem telt el bele fél óra, hogy valamelyik távolabb eső
szobában beszélgetést hallottam. Nekem igen éles hallásom van.
Felkeltem, s czipő nélkül odalopóztam az étterem ajtajáig.
Hallgatóztam. A beszéd a harmadik szobából jött. Oda nem mehettem,
mert az ebédlő ajtaja be volt zárva. A bankárnak és az inasának a
szavaira ismertem. Indulatosan beszéltek. Utoljára egy
ajtócsattanás végezte be a beszédet, s arra léptek közeledtek az
ajtó felé. Én visszavonultam a szobámba. Ébren figyeltem minden
neszre. Hallottam, hogy ujra nyilik egy belső ajtó, nagyon
csendesen; valaki halkan beszél. – Arra egy elfojtott kiáltás
következett vagy valami hördülés, olyanforma, mint egy nehéz
álomban küzdőé; azután elcsendesült minden.</p>
<p>– Mennyi időköz lehetett az ajtónyilás hangja és a hördülés
között? kérdezé a biztos.</p>
<p>– Talán öt percz. Külömben feszült, válságos helyzetben az
időszámítás csalhat. Azt azonban már minutányi <span class=
"pagenum"><a name="Page_65" id="Page_65">-65-</a></span>
pontossággal megmondhatom, hogy mikor mit észleltem ettől fogva,
mert az órámat oda tettem magam elé. Háromnegyed négyre hallottam,
hogy az előszoba ajtajában csendesen elfordul a kulcs. Valaki
lemegy a lépcsőn. A lépcsőháznak vasrács ajtaja van. Beletelt húsz
percz, hogy ezt az ajtót felnyitották. Addig várt az ember.
Kitaláltam az okát. A távolból hallatszott a vasuthoz vivő omnibus
gördülése. Akkor egymás után hirtelen következett a lépcsőajtó
nyitása és a kapué. Akkor az ablakhoz siettem megnézni, hogy ki
megy ki. Nem láttam meg az alakját, mert már az esernyőt kifeszítve
lépett ki az utczára. Csámpás léptekkel ment a közeledő omnibus
elé, bal kezében egy bőröndöt vitt. Az utczának mind a két
szegletén volt felállítva egy detectivem, azzal az utasítással,
hogy a ki csak az éjjel a Traumhold-palotából kimegy, azt
nyomról-nyomra kisérje s ha utra kel, utazzék vele együtt s nekem
minden állomásról rögtön táviratot küldjön ide a palotába. Az
omnibus kétszer állt meg ez utczában. Hét órakor az emberemtől
megkaptam az első tudósítást, a kisért alak személyleirásával. Azt
is megtudtam, hogy Bukarestig váltott első osztályu jegyet. Rögtön
siettem át a bankár hálószobájába. Így találtam őt, a hogy önök
látták. Már halva volt: legalább három óra óta. Hirtelen átsiettem
a mellékszobákba s felfedeztem a pecsétek erőszakos felszakítását
és a pénztárak felnyitását. – Rögtön jelt adtam az ablakból a
második detectivnek s táviratot küldtem általa a pozsonyi,
érsekujvári és budapesti rendőrállomásokhoz, hogy a személyleirás
szerint felismerendő utazót tartóztassák le.</p>
<p>– Sietek a vasuthoz! mondá Lándory a tudósítás után.</p>
<p>– A nyolcz órai vonat is elment már.</p>
<p>– Külön vonatot rendelek.</p>
<p>– Kár lesz önnek magát fárasztani és költségbe verni, mondá
önérzetes nyugodtsággal Stauner ur. Itt van már a zsebemben a
második távirat a detectivemtől: Pozsonyban <span class=
"pagenum"><a name="Page_66" id="Page_66">-66-</a></span> kelt:
«Szökevény tolvaj inas, Kalthahn Péter elfogatott, rablott pénz
megtaláltatott nála».</p>
<p>Azzal büszkén nézett oda Lándory szemébe, egész fölényét
éreztetve a «kezdő» pályatárssal, mintha mondaná magában:</p>
<p>– «Igy szoktuk «mink» elfogni a tolvajt, röptiben.</p>
<p>Lándory olvasva e gondolatot a kis ur arczán, magában
gondolhatott rá vissza ilyesmit: «a ki maga is el akarja magát
fogatni».</p>
<p>Az elfogott inast is a nagy rémpör többi sorsosai közé
szállíták. Ennek már álarczot sem tettek a képére. Magára vallott
mindent, semmi titkolni valója nem volt.</p>
<p>Az itéletkimondás azután már nem Lándory dolga volt. Erre egy
delegált törvényszék volt hivatva, melyet különösen e bűnpör
számára alkottak.</p>
<p>Lándory az alatt, míg a biróság az óriási vizsgálati
adathalmazzal küzködött, felutazott Trencsénbe, s ott előidéztetve
azokat a kalauzokat, a kik az ál-Monterossot a Vág vidékét ékesítő
regényes várromokig elvezették, azoknak a kiséretében fölkereste
mind azokat a helyeket, a melyeken a tolvajvezér megfordult,
megmagyaráztatott minden körülményt a legapróbb részletekig, melyek
között e romok látogatása történt: hol pihent meg? hol rajzolt az
albumába? hol tartott falatozást? minő táskát hordott magával?</p>
<p>Az az ember nagyon óvatos volt. Semmi áruló nyomot nem hagyott
maga után. Egy válloncsüggő bőrtáskát hordott mindig magával, a mit
soha sem hagyott el. Éjszakára az ajtaját egy sajátszerű furfangos
zárral reteszelte el, a minőt az orosz utazók hordanak magukkal s
mely minden ajtóra alkalmazható.</p>
<p>E várromok oly terjedelmesek, hogy azoknak a rejtett zegét-zugát
felkeresni, a pinczéikbe, cisternáikba leszállni, pusztán
találomra, haszontalan vállalkozás lett volna. Még arra is kellett
vigyáznia Lándorynak, hogy kutatásainak czélját ki ne hagyja
találni, mert ha hire futamodik, <span class="pagenum"><a name=
"Page_67" id="Page_67">-67-</a></span> hogy ide valaki kincseket
rejtett el, az egész vármegye népe mind odaszalad kincskeresni. S
még meglehet, hogy rátalálnak.</p>
<p>Ez idő alatt is folyvást értesítteté magát a Traumhold-ügy
lefolyásáról, mely most már az administrativ közegek intézkedése
alá került. A megholt bankár összes vagyonát, a magyar kormány
felkérése folytán, lefoglalták s ellene a kártérítési keresetet
megindították.</p>
<p>Azért mégis várt rá valami meglepetés, midőn Budapestre
visszatért. Az ujabban érkezett hivatalos levelek között talált
egyet, melyben a bécsi gyámhivatal értesíti róla, hogy a meghalt
Traumhold bankár leányának árvagyámjául ő neveztetett ki – a leány
saját kívánatára.</p>
<p>Micsoda bizarr ötlet ez attól a leánytól?</p>
<p>Miféle lélektani talányban keresse ennek az indokát?</p>
<p>Godiva nagyon jól tudhatja, hogy az egész szerencsétlenségnek,
mely házukat romba dönté s atyját a romok alá temette, Lándory
megjelenése volt az okozója. Mért választja mégis őt gyámjául?
Olyan nagy-e a bizalma hozzá? Vagy valami dæmoni boszuállása egy
eltiport teremtésnek: «ha elrontottad a sorsomat; már most vedd a
kezedbe; ha idejöttél, hogy lassú halállal megölj, nézd végig a
halálos agoniámat»?</p>
<p>Gyávaságot nem tételezhetett föl arról a leányról.</p>
<p>Pedig hiszen sejtelme lehetett arról, hogy ez így fog
következni. Hiszen ő maga mondta neki: «még látni fogjuk egymást; –
és ugy, hogy nem én jövök el önhöz».</p>
<p>Tehát bizonyosnak hitte, hogy az fog eljönni ő hozzá.</p>
<p>A magyarországi törvények szerint az árvagyámságot mindenki
tartozik elfogadni, akit az árva gyámjául kiván. Ez elől kitérni
nem is lehet, nem is szabad.</p>
<p>Lándory rögtön válaszolt az árvatörvényszéknek, hogy elfogadja a
gyámságot.</p>
<p>Másnap ott volt a lakásán Godiva.</p>
<p>Azt is sejté. Egész nap nem ment ki a házból, hogy hiába ne
járassa. Minden csengetésre maga ment ki az <span class=
"pagenum"><a name="Page_68" id="Page_68">-68-</a></span> ajtót
kinyitni. Egyszer azután csakugyan az állt előtte, a kire várt. A
gyászruhás hölgy, sűrű selyemfátyollal letakart arczczal.</p>
<p>– Vártam önre, mondá neki.</p>
<p>Hát ráismert? A sűrű fátyolon keresztül.</p>
<p>A fátyolon keresztül inkább, mint mikor a leány ezt a fátyolt
felveté az arczáról.</p>
<p>Mennyire el volt változva! Ugyanaz a kép, a mi az első
találkozásnál, csakhogy akkor a napsugártól beragyogva, most pedig
a megörökült villámlobbanás fényétől átvilágítva.</p>
<p>El volt róla lopva az örök nevetés. Mintha csak saját magának a
szelleme volna.</p>
<p>Ugyan miért jött?</p>
<p>Talán azt az igéretet beváltani, hogy az elrabolt nevetési
kincset apródonkint fogja neki egykor visszaadni, a ki
elrabolta?</p>
<p>Lándory nem ért rá kérdést intézni hozzá.</p>
<p>A leány, a mint a belső szoba ajtaja bezárult mögöttük,
egyszerre megragadta a kezét, s e szókat mondá, mély heves
hangon:</p>
<p>– Uram! Gazember volt-e az én apám?</p>
<p>Lándory visszadöbbent e hangtól, e szótól.</p>
<p>A leány akkor mind a két kezével ragadta meg Lándory jobbját s
még határozottabban ismétlé a kérdést.</p>
<p>– Akarom tudni, igazán, világosan: öntől, a ki legjobban tudja,
gazember volt-e az én apám?</p>
<p>– Nem!</p>
<p>Lándory épen olyan hevesen adta meg a választ.</p>
<p>A leány még mindig nem eresztette el a kezét.</p>
<p>– Igaz lelkére mondja ön ezt?</p>
<p>– Becsületemre mondom. Áldozata volt rossz embereknek; maga
tiszta, becsületes ember volt.</p>
<p>A leány e szókra lerogyott egy kerevetre s lehajtá a keblére
gyászba borult fejét. <span class="pagenum"><a name="Page_69" id=
"Page_69">-69-</a></span></p>
<p>– Mégis meg kellett neki halni! suttogá alig hallhatóan.</p>
<p>Lándorynak az ajkán volt már a vígasz, «hiszen meggyilkolta a
saját szolgája». – Banalis phrasis. Elhallgatott vele.</p>
<p>– Beszéljünk az ön dolgáról, mondá, leülve egy karszékbe
Godivával szemben.</p>
<p>– Az, hogy az apám meghalt, rebegé a leány, elég sötétség rám
nézve. De még rettenetesebb az a gondolat, hogy az öreg, hűséges
cselédje ölte meg. Az az ember, a ki nem volt szolga, de hozzánk
tartozó családtag volt a házunknál, a mióta eszemet tudom. A
becsületesség, a hűség mintaképe, olyan, mint azok az
ezeregyéjszakai mesebeli dzsinok, a kik csak arra vannak teremtve,
hogy az uraiknak szolgáljanak s mindig csak jót tegyenek; az az
ember, a ki engem úgy szeretett – nem mint egy jó ember – de mint
egy jó kutya, hogy ez megölhesse az ő jóltevőjét! Miért? Hogy a
pénzét elrabolja? Minek? Ősz feje volt már! Mit akart vele tenni?
Ez a gondolat megőrjit. Az öreg Péter tett engem árvaleánynyá!</p>
<p>– Beszéljünk az ön dolgáról, Godiva kisasszony! Én rossz
vigasztaló vagyok. Kérges szivem van. Nagyon sok sírást hallottam
már életemben.</p>
<p>– Az enyimet nem fogja ön hallani. A nevetést elfeledtem, de a
sírást azért nem tanultam meg. – Mégis vissza kell térnem arra a
tárgyra, a min kezdtem. Ha az apám nem volt bűnös, nem volt
czinkostárs, miért ellene az a meggyalázó eljárás?</p>
<p>– Ez szerencsétlenség, Godiva kisasszony. Olyan, mintha valakit
a vasuton a mozdony elgázol. – Ő – kimondom – egészen magas elvű
indokokból összeköttetésbe elegyedett politikai álarcz alá
rejtőzött gonosztevőkkel. Ez balszerencse. Következményei el nem
fordíthatók. De önnek azért nincs oka pirulni a név miatt, melyet
visel.</p>
<p>– Már hozzá szoktam a nem piruláshoz. Még egy kérdést!
<span class="pagenum"><a name="Page_70" id=
"Page_70">-70-</a></span> Fedezi-e az atyámnak a vagyona azt a
kárt, a mit az ő jóhiszeműsége okozott?</p>
<p>– Én ugy tudom, hogy bőven fedezi, sőt meghaladja.</p>
<p>– Akkor miért tartják fenn ellene a megszégyenítő eljárást? a
bünvizsgálatot?</p>
<p>– Van egy függőben maradt ügy, a mi igen nagy befolyású
embereket érdekel, s a mi még tisztázva nincs.</p>
<p>– S nem lehetne ezt az ügyet befejezni – például akkora
összeggel, mely a vádoló követelésének megfelel?</p>
<p>Lándory most már kezdte kitalálni Godiva észjárását.</p>
<p>– Hol vennők azt az összeget?</p>
<p>– Önnek igazán kapóra jön ez a kérdés. Én beszélek itt nagy
tőkepénzekről, a ki ingyen jegygyel, a mit egy vasutigazgató (régi
jó barát) kegyelméből kaptam, utazom Budapestre.</p>
<p>– Hát rokonai?</p>
<p>– Rokonaim? kiálta fel csodálkozva a leány. Hát vannak egy
bukott ember leányának rokonai? Azok félnek tőlem, mint a
bélpoklostól. Nagynéném, a ki házunknál mint női családfő
szerepelt, a mint a nagy szerencsétlenség hírét vette, összepakolt
és haza futott. Mikor meglátogattam, látásomra elájult; mikor
eltávoztam, akkor felocsudott s hallám az ajtón át, mikor a
cselédnek kiadta az utasítást: «Ne ereszszétek be hozzám ezt a
szerencsétlen leányt többé. Görcsöket kapok, ha meglátom». Miattam
nem lesznek többé szívgörcsei. Szegény apám temetésénél egyedül
voltam a gyászkiséret, – egész a kriptaajtóig. Azt az egy
«birtokunkat», a hol atyám és anyám nyugosznak egymás mellett, nem
foglalhatták le. Még van ott egy harmadik hely is. Elhagyott az
egész világ. – De nem jól mondám; – egy emberem mégis maradt: – az
ön tilinkósa, Stauner ur. Ez a derék ember, mikor a palotánkban és
a villánkban a szekrényeket és a szobaajtókat lepecsételték, volt
olyan gondoskodó, hogy az én számomra nyitva hagyatott a badeni
nyaralóban egy hajdani cselédszobát és oda áthordatta a saját garde
de robeomat, <span class="pagenum"><a name="Page_71" id=
"Page_71">-71-</a></span> a mi valószínüleg magántulajdonomat
képezi, annak az értékesítéséből tudtam kifizetni a gyászruhámat s
a temetési költségeket.</p>
<p>Itt megpihent a leány, mintha még egyszer végig gondolna azokon,
a mik vele ama három szörnyű nap alatt történtek.</p>
<p>Azután összeszedte lelki erejét és tovább beszélt.</p>
<p>– Ez a derék férfiu azonban még valami mást is adott át, a miről
azt mondá, hogy ez az atyám pénzszekrényében találtatva, mint
engemet illető magántulajdon, nekem rögtön kiadatni rendeltetett.
Egy életbiztosítási bárczát. Azt mondta, hogy azt jól megőrizzem,
mert ez a jövendő sorsomat biztosítja. Tanácsolá, hogy legjobb
lesz, ha rögtön megnevezek valakit, ismerőseim, rokonaim közül, a
kit a gyámhatóság törvényes gondnokommá tegyen. Ismerősök? Rokonok?
Hol keressem őket? – Bocsánat! Még egyet elfeledtem. A carricatura
albumaimat is kiszolgáltatták. Hát hisz abban mind együtt vannak.
Válogathatok közülök. Ott a képeik. A majmot? az elefántot? vagy a
tigrist? – Ekkor jutott eszembe, hogy hiszen van egy ismerősöm, a
kinek a gúnyképe nem került a gyüjteménybe, a ki nekem azt előre
megjósolta, hogy én őt nem fogom oda rajzolni. Önnek a nevét
mondtam ki. A jeles férfiú azt felelte rá, hogy ennél okosabb
választást nem is tehettem volna, s tanácsolá, hogy a mint ön a
kinevezést elfogadja, azonnal siessek fel önhöz, s mutassam meg azt
a polizze-ot önnek s hagyjam itten. Ime átadom.</p>
<p>Godiva az oldalán függő kis bőrtárczából kivette a biztosítási
kötvényt, s átnyujtá Lándorynak.</p>
<p>– Ön ismerős e kötvény tartalmával? kérdé Godivától Lándory,
miután átolvasta azt.</p>
<p>– Nem értek hozzá, de Stauner úr megmagyarázta a főbb ismerni
valókat. E kötvény szerint, egy elsőrendű nagy biztosító
társulattól 24 éves koromban kétszázezer ezüst forintot kell
kapnom.</p>
<p>– Ön azonban most még csak husz éves. <span class=
"pagenum"><a name="Page_72" id="Page_72">-72-</a></span></p>
<p>– Igen. És e szerint most már csak két dolog között van
választásom. Az egyik: stornirozni az egész biztosítást. Stauner úr
azt nekem igen jól megmagyarázta. A biztosító társaság a
kötvényemet a határidő letelte előtt is visszaváltja, a biztosított
összeg egy harmadában. Ha akarom, most rögtön kaphatok érte
hatvanhatezer hatszázhatvannyolcz forintot és egy huszast ezüstben.
Ez eddig Stauner úr véleménye. A mi ezután következik, az a magamé.
Én tehát választhatok két dolog között. Az egyik: felvenni a
váltságdij összegét, s elmenni vele valahová, a hol nem ismernek, s
a hol majd nagyhamar megismernek, s ott élni őrjöngő vigasság
között, mint illik olyan némberhez, a kinek nincs joga azt kivánni,
hogy becsüljék. S ha ez a pénz elfogy, majd gondoskodik másról az,
a ki a mezők (és a boulevardok) liliomait ruházza!… Ön lesüti a
szemeit? Ön elpirul helyettem. Jön a másik választás.</p>
<p>Bertalan ez alatt csendesen felállt s karjait összefonva nézett
le az ülve beszélő leányra. Talán azért kellett a szempilláit
lesülyesztenie.</p>
<p>– A másik alternativa pedig ez, – folytatá Godiva. – A
biztosítási kötvény szerint az egész kétszázezer ezüst forintnyi
összeg esedékessé lesz, ha én hamarább meghalok. S ebben az esetben
az összeg az én természetes örökösömre száll át. Az én természetes
örökösöm az atyám csődtömege. Fedezi ez az összeg azt a követelést,
a mi az atyám becsületét eltakarja?</p>
<p>Ennél a kérdésnél a leány is fölkelt a helyéről s olyan közel
lépett Bertalanhoz, hogy szavainak forró lehellete annak az arczát
égeté.</p>
<p>– Mire gondol ön? kiálta rá Bertalan, megkapva a leány karját,
mint a hogy visszarántanak egy meredély párkányáról
alátekintőt.</p>
<p>A leány hideg nyugalommal felelt.</p>
<p>– Ne féltsen ön semmi meggondolatlan lépéstől. Én azt is
megtanultam a biztosítási kötvényből, hogy az egész összeg elvész,
ha a biztosított öngyilkossá lesz. <span class="pagenum"><a name=
"Page_73" id="Page_73">-73-</a></span></p>
<p>– Hát akkor minek volt az a kérdés?</p>
<p>– Hm. – Különös dolog! – Az én koromban levő leányoknál olyan
könnyen megy az. Nem kell azért a negyedik emeletről leugrani. Elég
a negyedik emeletre felszaladgálni. Nem kellenek ahhoz sublimátok,
nem kell a nagy Duna árja, egy pohár hideg viz is oda vezet.</p>
<p>– Én megtiltom önnek ezt a gondolatot! szólt nyers hangon
Bertalan, erőszakosan átszorítva a leány kézcsuklóját.</p>
<p>– Hogyan? Ön megtiltja nekem még a gondolatot is a halálra. Hát
van önnek hatalma én előttem becsukni a tulvilág ajtaját?</p>
<p>– Van! És én megakadályozom abban, hogy arra gondoljon. Üljön le
és hallgassa csendesen, a mit mondok.</p>
<p>A leány daczosan veté hátra a fejét és nem ült le.</p>
<p>– Hát jól van. Maradjon állva! Csak egy szót mondok önnek. «Még
most» egyetlen «bűn» vádja sem terheli az ön atyjának a lelkét oda
fenn, az ő örök birája előtt.</p>
<p>– Tudom.</p>
<p>– Ne szóljon közbe! Ön azt nem tudja. Ön azt hiszi, hogy egy
biztosító társaságot megcsalni nem bűn? Tán annak a pénztára a
«cassa nemonis», a mibe orzó kézzel bele szabad nyulni? Hisz annak
vagyona becsületes úton gyült s az is árvák és özvegyek örökét
képezi. Ön meggondolt csalással akarja letörülni a homályt az apja
nevéről, a mit még eddig arra csak a balszerencse vetett!</p>
<p>– Uram! – hebegé a leány megrendülve, s szemei bámulva meredtek
a vele parancsolónak megigéző szemeibe.</p>
<p>– Még most az a tett, a mi önnek az atyját egy más életbe
vezette át, csak félig bűn, a másik fele erény. Ön ki akarja azt
egészíteni, hogy egészen bűn legyen?</p>
<p>– Mit mond ön?</p>
<p>– Azt, hogy én nem hiszem, hogy Traumhold bankárt az inasa
gyilkolta meg.</p>
<p>A leány e szóknál, nyitva maradt ajkakkal, elforduló
<span class="pagenum"><a name="Page_74" id=
"Page_74">-74-</a></span> szemekkel rogyott egyszerre térdre,
igézője lábaihoz s megragadta annak a kezét, először a csókjaival,
azután a könyjeivel árasztotta azt el.</p>
<p>Sirni megtanította már ez az ember.</p>
<p>Nagy nehezen tudott szavához jutni a zokogástól.</p>
<p>– Hát önnek «is» van hite emberi becsületességben? Hát ön is
megtalálta azt a gondolatot, a mit én csak félve rebesgettem? Én!
Én, és a végtelen szeretet volt az oka, hogy ez a rémtett
megtörtént.</p>
<p>– Beszéljünk nyugodtan. Üljön le szépen.</p>
<p>– Nem. Nem. Jól van így. Imádkozom. Vezeklem. Gyónok. Addig
maradjak így. Csak egy szót még. Hát ön azt hiszi, hogy az az
ember, a ki önmagát e rémtettel vádolja, egy mesés önfeláldozást
követett el?</p>
<p>– Kisasszony! Én vizsgáló biró vagyok. Engem nem kérdeznek
ki.</p>
<p>És ebben az erőszakolt komolyságban annyi önkéntelen humor volt,
hogy a leánynak a szemeiben, a könyeken keresztül megjelent az első
mosoly!</p>
<p>– Parancsoljon velem. Engedelmeskedni fogok!</p>
<p>– Ön egykor azt kivánta tőlem, hogy ismertessem meg a saját
jellemrajzával. Én akkor azt mondtam: mélyen érző, mélabús kedély,
erős akarat. Unja a nagy jóllétet, bosszantja az örök hizelkedés.
Vágyik a balsorsot megismerni, a mely küzdelmet ád, s kiváncsi rá,
ha egyszer ezek a mosolyfinta arczok rögtön csufondáros torzképekké
válnának körülötte és azt kiáltanának mind: mért nem sirsz hát? Hát
az most mind előtte áll. Hajdani ismerősei meg is követelik, hogy a
véletlen összetalálkozásnál agyonsirja magát; ha nem teszi,
megneheztelnek érte.</p>
<p>– Mért nem vagyok férfi?</p>
<p>– Van valami a mi a nem külömbségét elenyészti. A genie.
Kegyednek határozott tehetsége van a rajzoláshoz.</p>
<p>– Ön kezdi el a hizelkedést?</p>
<p>– Semmi hizelkedést sem mondtam. Csak tehetségről <span class=
"pagenum"><a name="Page_75" id="Page_75">-75-</a></span> beszéltem,
a mi még magában egy nagybecsü semmi. Sok tehetségből lett már
himpellér, kontár. Ön még nem tud semmit. De ha mivelni fogja azt a
tehetséget alapos tanulmánynyal, a mit a természettől kapott, ebben
egy életfeladatot fog találni.</p>
<p>– Irtózom a női piktoroktól.</p>
<p>– Nem azoknak a phalanxát akarom én, hogy ön is szaporítsa, a
kik kövér hentesnéket arczképeznek, s minden műtárlaton
megdöbbentik a közönséget egy-egy lehetetlen compositióval, melynek
aztán mæcenást kell keresni, a ki a falról eltávolítja. Az ön
tehetsége önálló, független, dæmoni tulajdon, az emberi indulatok,
szenvedélyek, gyarlóságok eltalálása. Önből arczképfestő nem lenne
soha, mert azt nem köszönné meg senki. Önnek tanulni kell azoktól a
nagy mesterektől, a kik ezt a nemet tökélyre emelték. Ebben fog ön
találni foglalkozást, időjártával biztos kenyeret, és a mi legfőbb:
nevet.</p>
<p>– Új nevet?</p>
<p>– Igen. A Traumhold névnek – egy ideig – szomorú hangzása fog
lenni. Az albumában ezzel a névvel láttam önt szerepelni:
«Schalkaug».</p>
<p>– Igen. Azt választottam tréfából.</p>
<p>– Hát most viselje komolyan. Ön el fog menni Münchenbe. Ott
vannak jó barátaim az akademiai tanárok között. Azokhoz fogom önt
ajánlani. Úgy fognak önnel bánni, mint testvérek. Szigoruak
lesznek, és azt vegye tőlük jó néven. Egy fejbólintás azoknál már
az elismerés netovábbja. Soha sem fog tőlük egy szót is hallani, a
mi csak megközelítőleg is hasonlítana a bókhoz. Azután dolgozni fog
ön, mint egy napszámos, a milyen hosszú csak a nap. Olvasni is kell
mindent, a mi a művészet történetére vonatkozik. Egy új nagy világ
fog ön előtt kitárulni, a hol csupa lángelmék laknak. Egy külön
világtörténet, a melynek multja elhomályosítja a királyok és
hadvezérek történetét. S a jelenje is fenséges ennek a külön
világnak. Nincs összetartóbb, hivebb, önfeláldozóbb népe a földnek,
<span class="pagenum"><a name="Page_76" id=
"Page_76">-76-</a></span> mint a festőművészeké. A szobrászok már
hidegebbek, elzártabbak. De a festőknél elenyészik minden, a mi
válaszfalt képez a világon, ott nem ismernek különbséget fajok
között, együtt fogja ön találni a lengyelt az oroszszal, a
francziát a némettel, disputálnak mindig, de csak a művészetről, de
össze nem vesznek soha. Ott egyenrangu a nő a férfival, sőt a mi
képtelenség, még a nagy művész is a kis művészszel.</p>
<p>Godivának a szemei kezdettek szokatlan fényben ragyogni.</p>
<p>– Ott majd «act»-okat is fog rajzolni. Ez az első hallásra
összeborzongatja, ugy-e? Pedig a ki embert akar rajzolni, annak
ismerni kell az embert. Ezt itthon nők nem tanulhatják. Mit
mondanának hozzá a szent Bécsben, ha egy művésznő élő szobrokat
rajzolna le? A vén István-torony is megcsóválná a fejét. Münchenben
ezt rendes dolognak tartják. Egész néposztály abból él, hogy actot
áll. És aztán meg fog ön még valamit ismerni, a miről soha fogalma
nem volt. A koplalást. De milyen humorral tudják azt a festők
élvezni. Egy knackwurst, a mit két szobatárs egymással megoszt, egy
pár burgonya, a mit a vaskályhán megsütöttek, de aztán az az
aranyos jó kedv hozzá! Belzazar lakomája szegénység a mellett.
Vendégséget csapnak, de kevés a gulyáshus és sok a vendég,
felszaporítják hát paprikával, hogy a vendégeknek a szája lángot
vet tőle, és így aztán kifutja a lakoma. A derült kedélytől
nektárrá változik maga a víz is.</p>
<p>– Én tudok rántott levest főzni! dicsekedék Godiva ennél a
themánál, s valami gyönge mosolyforma ismét derengett az
arczán.</p>
<p>– No erre legtöbb szükség lesz a művészi pálya kezdetén. Később
aztán, majd ha egy pár sikerült rajz kerül ki az ön keze alól,
annak a számára szerzünk rendes vevőt. Nem magas műbarátokat: fakó
kiadókat, a kik nagyon szerény igények szerint díjaznak, de nem
kell nekik azt mondani rá, hogy «kérem», vagy «köszönöm». Később
<span class="pagenum"><a name="Page_77" id=
"Page_77">-77-</a></span> majd ők fognak kérni, ha egyszer a
Schalkaug név híre emelkedik. Akkor aztán terjeszkedünk. Nos hát
elfogadja ön az én tervemet?</p>
<p>Godiva sietett a kezét nyujtani.</p>
<p>– Akkor hát térjünk át a dolog prózájára. Önnek természetesen
pénze nincs?</p>
<p>– A mit az öltönyeim eladásából bevettem, azt mind elköltöttem a
temetésre.</p>
<p>– Ajándékot pedig ön senkitől se nem várhat, se el nem fogadhat.
Megálljunk csak, hátha találok valamit. A Péternél elkobzott
értékek között találtatott egy ezüst szelencze, a miben pénz
csörög. Ennek czímpaizsára ez a név van vésve: «Godiva» és egy
évszám «1848.»</p>
<p>– Ez az én születésem éve. A perselyt a bank-igazgató
keresztapámtól kaptam, a ki azóta minden évfordulónál tett bele egy
arany koronát.</p>
<p>– Milyen szerencse, hogy azt is elrabolta a Péter, mert ha ott
hagyja, azt is ott rekeszti az osztrák rendőrség. Így azonban az én
kezembe kerülve, azt, mint önnek magántulajdonát, a saját
felelősségemre kiadhatom.</p>
<p>Lándory előkereste a szekrényéből a mondott perselykét.</p>
<p>– Igen. Ez az. Jól ismerem, mondá Godiva.</p>
<p>– E szerint ebben kell lenni husz koronának. Ott a kulcs a
persely füléhez kötve, nyissa ki.</p>
<p>Godiva felnyitá a perselyt s kiönté ölébe annak a tartalmát.</p>
<p>Csakugyan husz arany korona volt benne. Születésnapi
ajándékok.</p>
<p>Godivának két nagy könycsepp hullott a szeméből az
aranyakra.</p>
<p>Utolsó vagyona volt az! Megannyi emlék. Vigasság napjainak
emléke egytől egyig.</p>
<p>Lándory elfordult tőle, hogy a börzeárfolyam lasjtromában
keressen valamit.</p>
<p>– A koronának az ára most tizenhat és fél forint. Itt váltsa ön
be, mert az szokatlan pénzfaj. Münchenben nem <span class=
"pagenum"><a name="Page_78" id="Page_78">-78-</a></span> ismerik. A
magyar leszámítoló banknál váltsa ön be, ott legkevesebbet vonnak
le belőle. A perselyt tartsa meg emlékül.</p>
<p>– Úgy teszek.</p>
<p>– E szerint lesz most önnek háromszáz huszonnyolcz forintja.
Huszonnyolczba fog kerülni az utazás Münchenig. Az egyedül
utazáshoz hozzá kell önnek szokni. Önt nem fogja megsérteni
senki.</p>
<p>– Már hozzá kezdtem.</p>
<p>– Marad azután még háromszáz forintja.</p>
<p>– Az nekem igen soká fog tartani.</p>
<p>– Azzal ne áltassa magát. Azt elhiszem, hogy ön képes lesz
legszigorubb nélkülözéseket elvállalni, de vannak mulhatlan
kiadások. Szállást nem fogadhat se messze a város központjától, se
a negyedik emeleten, mert oda a tanárja el nem jár. Ateliert is
kell tartania, még pedig a legalkalmasabbat. Azonkivül modelleket
is kell fizetnie. Az a háromszáz forint a legfeszesebb számítás
szerint alig fog önnek tovább tartani, mint az esztendő végeig.
Addig kell önnek valamit szerezni.</p>
<p>– Képzeletem sincs róla, mi úton?</p>
<p>– Szeret ön kis gyermekeket rajzolni?</p>
<p>– Az kedvencz mulatságom.</p>
<p>– No hát csináljon ilyen rajzokat, s küldje el nekem. Én majd
találok itten valami jámbor poétát, a ki önnek szöveget ír hozzá, s
aztán majd akad kiadó elég, a ki azt megvásárolja. Ez a legkapósabb
munka.</p>
<p>Godiva lehajtotta a fejét, s a mellett félig zárt szempillái
alól olyan szomorú érzékenységgel nézett fel Lándory arczára, hogy
az könnyen kiolvashatta e tekintetből a leány gondolatát.</p>
<p>«Te magad fogsz lenni az a poéta, te magad fogsz lenni az a
kiadó!»</p>
<p>– Jól van, megrajzolom.</p>
<p>– Tehát a viszontlátásig – Schalkaug kisasszony! <span class=
"pagenum"><a name="Page_79" id="Page_79">-79-</a></span></p>
<p>Godiva még egy szót mondott Bertalannak az elválás pillanatában,
két kezével megszorítva annak a kezét.</p>
<p>– Védelmezze ön meg az apám becsületét!</p>
<h2>A KARÁCSONYFA ALATT.</h2>
<p>A karácsonyest is elérkezett, a gyermekek örömünnepe. Sok vágy,
öröm, kedves meglepetés éri az embert az életben, de azzal az
áldott izgalommal egy sem ér föl, a mit gyermekkorunkban a Jézuska
jövetele hozott.</p>
<p>Godiva földszinti szállást kapott Münchenben, a hol a festőszoba
mellett mindjárt egy háló kamrácska is volt, a miben alhatott, nem
kellett hosszú utat tennie hazulról az atelierig. Festői czélból
igen alkalmas hely volt. Nagy ablak, keresztfa nélkül, mely kertre
nyilt, és északnak fordulva, jó világítást adott, hanem lakályosság
szempontjából annál rosszabb. A földszintes szoba falai nyirkosak,
padlata hideg, s a nagy ablak miatt a szoba, a mint a vaskályhában
kialudt a tűz, egyszerre jégveremmé lett. Annálfogva a falakat, meg
a padlót mind pokróczokkal kellett betakarni, s az ablak rámáját
ruggyanta csövekkel leszorítani.</p>
<p>Godiva otthon töltötte a karácsonyestét. Ismeretségeket nem
keresett még. Tanárának a neje ugyan meghívta magához, de ő valami
ürügyet keresett, hogy ne fogadja el a meghivást. Gyalog a nagy
hóban elegáns társaságba menni nem lehet, s a droschke sokba kerül.
A pénzzel pedig nagyon gazdálkodni kell, mert fogytán jár. Eleinte
nagyon könnyen költöttek, sokat kellett beszerezni, festékeket,
festő állványt, pódiumot, fütő szereket, lámpást, thea-főzőt,
spanyol falat, tükröt, tányért, evőeszközt, vizes kancsót és egy
becsületes karos széket, a miben meg lehet pihenni a munka után. Az
ember csak akkor tudja meg, mikor megpróbálta, hogy milyen nagy
luxussal jár a szegénység. <span class="pagenum"><a name="Page_80"
id="Page_80">-80-</a></span></p>
<p>A házmester szolgálta ki, mérsékelt havi díjért, de fűteni és a
ruháit kitisztogatni, meg edényt elmosogatni, bizony magának
kellett.</p>
<p>Még így is sok pénz fogyott el, pedig a legolcsóbb kocsmából
hordatta az ételt, este csak theázott. S ha egyszer egy jó napot
akart magának csinálni, akkor rántott levest főzött, habart
tésztával, a mit úgy hínak nálunk, hogy «koldus leves». Nagyon jó
az!</p>
<p>Karácsony-estére valami extra készült. Piritós kenyér,
pariserrel. Otthon biz ezt a favágók eszik. De ha azoknak jól
esik!</p>
<p>Vendége is volt hozzá. A kedvencz modellje. A házmester négy
esztendős leánya, a kis Rieke, a ki az ő rajzaihoz pozirozni
szokott, naponkint tiz pfenningért.</p>
<p>Godiva a kis gyermek örömére karácsonyfát is csinált, az is
eredeti gondolat volt. Egy lombos fenyőfa a tél mezején, ágai
tépett vattával beborítva, mintha hó nyomná le, s azokról
üveggyöngyökből jégcsapok csüggnek alá, lefesteni való csendélet. A
kis Riekét természetesen jobban érdeklik a czukorangyalkák és az
ezüst fonálon csüggő datolyák. Egyre azt kérdi, hogy mikor lesz
szabad azokat a fáról leszedni. Addig is meg kell elégednie azzal a
piros harasz fejkötővel, a mit a Jézuska hozott neki.</p>
<p>Godiva elmélázva ül a karácsonyfa előtt. Viaszgyertyácskák
helyett az egyetlen petróleum lámpa vet arra világosságot, de az is
– festői ötlettel – hótakarta kunyhónak dekorálva.</p>
<p>Végig gondol azon a husz karácsonyfán, a mit életében látott.
Elkezdve a másodikon (az elsőre nem emlékezhetett) a mikor egy
jóságos anyai arcz szorítá az övét magához. Még most is emlékezik
arra, hogy az ő arcza hideg volt, az anyjáé pedig forró.</p>
<p>És a legutolsó karácsonyfa. A tavalyi!</p>
<p>Husz villanylámpácska világította meg. Bámulva mosolygó arczok
állták körül. Csillogó ékszerek, elmés meglepetések, ritkaságok
körüle halmozva. Egy arany remontoir <span class="pagenum"><a name=
"Page_81" id="Page_81">-81-</a></span> óra is volt az egyik ágon, a
melyiknek a czédulájára «Péter» neve volt felirva. Hogy sírt az
örömtől az öreg ficzkó, mikor azt átadták neki!</p>
<p>Selyemruhák suhogása suttogott körül. Dicsérő, hizelgő,
magasztaló szavak. Epedő sovárgó, hódoló pillantások czikáztak.
Ylangylang parfume-illat terjengett. Aztán szétnyilt az étterem
szárnyajtaja:</p>
<p>«Madame, est servie.»</p>
<p>Igenis! A házmester meghozta papirba takarva a négy szelet
pariser-hurkát, meg a két darab rozskenyeret.</p>
<p>– No kicsikém, hát már most pirítsuk meg a kenyeret.</p>
<p>Godiva odaszökött a kályhához, kinyitva annak az ajtaját, s a
parázsnál elkezdte megpirítani a hosszunyelű villára szurt
kenyérszeletet.</p>
<p>– Egy úr kérdezősködik Schalkaug kisasszony után odakinn, mondá
a házmester.</p>
<p>– Valamelyik művész?</p>
<p>– Nem. Igen tisztességes ember; macskaprémes bundája van.</p>
<p>– Hát bejöhet; csak vendég ne legyen: mert nincs több két
tányérunknál.</p>
<p>A házmester bebocsátotta az idegen urat.</p>
<p>Godiva majd kiejtette a láttára a kezéből a kenyérszeletet
vasvillástul.</p>
<p>Lándory volt a Jézuska küldöttje…</p>
<p>– Ah! Lándory úr! kiálta fel meglepetten, felszökve térdeiről, s
aztán az első gondja az volt, hogy egy félig kész női arczképet,
mely a falnak volt támasztva, hirtelen a fal felé fordítson. Hát
hogy kerül ön ide?</p>
<p>Azzal eléje sietett, kezet szorítani vele.</p>
<p>– Párisba van utam. Rosszúl választottam a vonatot. Itt tudtam
meg, hogy az este kilenczkor érkezők csak éjfél után két órakor
mehetnek tovább Strassburg felé. Azt gondoltam, hogy ezalatt
felkeresem önt s itt töltök egypár órát.</p>
<p>– Hanem akkor ön nagyon szüken fog kijönni; mert <span class=
"pagenum"><a name="Page_82" id="Page_82">-82-</a></span> nekünk
igen sovány vacsoránk lesz, s már is ketten vagyunk hozzá.</p>
<p>– Oh annyira meggondolatlan nem vagyok. A pályafő
restauratiójában összeszedtem a táskámba, a mi csak kapható volt;
ma nagy lakomát fogunk csapni.</p>
<p>S azzal kinyitva a táskáját, egyenkint lámpafényre hozá a sok
drágaságot, a mely a bajor főváros büszkeségét képezi: a füstölt
libamellet, a pompás weiszwurstot; töredékét egy baumkuchennek;
gorgonzolát; bécsi Kaisersemmelt, narancsokat, sőt még egy palaczk
«mussirender Sektet» is. Azok mind helyet foglaltak a behavazott
kunyhó előtt.</p>
<p>A kis Rieke tapsolt örömében.</p>
<p>– Ez lesz aztán karácsony!</p>
<p>– No ez nagyon szép öntől, hogy így megemlékezett rólam, monda
Godiva, lesegítve Bertalanról az uti felöltőjét. Üljön le ide a
karszékbe.</p>
<p>Még azonkívül volt két szék a szobában. Az egyik a művész, a
másik a modell számára.</p>
<p>Godiva már most abba hagyta a kenyérpirítást, s hozzálátott
inkább a felterítéshez, a mi nagy körültekintést igényelt, mert
csak egy asztal volt, s azon állt a karácsonyfa: azt pedig
megbolygatni nem lehet, mert a vatta-hó mind lehull róla.</p>
<p>– Hagyja csak, kisasszony. A művészek kezükből is tudnak
enni.</p>
<p>– Kivált, ha van mit. De nagy hiba a karácsonytól, hogy
deczember 25-ikére esik. Ön bizonyosan hallotta azt a
diák-bonmot-t, mikor a tanár azt kérdezte a studiótól: «mikor
vannak a legrövidebb napok?» «Rendesen a hónap végén». Lássa ön;
már egészen «étudiante» lettem.</p>
<p>– Annak örülök. Sejtem, hogy önnél is rövidülnek a napok.</p>
<p>– Nagyon.</p>
<p>– Egyrészt azért is jöttem ide. Ezt ugyan elvégezhettem
<span class="pagenum"><a name="Page_83" id=
"Page_83">-83-</a></span> volna levél utján is; de most egy útban
ezen is átesünk. Hát a «Kis emberek»-re kaptam már kiadót.</p>
<p>– Ah! Godiva kétkedve tekinte rá.</p>
<p>Bertalan elérté a kétkedő tekintetet.</p>
<p>– Nagyon megtetszettek neki a képek is, meg a szöveg is, a mit
ön maga írt. Kész szerződést adott át, a mit önnek alá kell írni,
ha elfogadja.</p>
<p>– Ha elfogadom-e?</p>
<p>– Az első kiadásért ád ötszáz forintot; s azután minden újabb
kiadásért háromszázötvenet.</p>
<p>Godiva nem akart hinni a mondottaknak, gépiesen ismételte a
hallott szavakat.</p>
<p>Bertalan eléje tette a szerződést.</p>
<p>Csakugyan élő szemeivel olvashatá Godiva, hogy az egy valóságos
komoly egyezség, egy kiadó, meg egy szerző között. Nem tréfa.</p>
<p>– No hát aláírja? Van irószere? Festőknek nem szokott
kalamárisuk lenni.</p>
<p>– Az önhöz írott leveleimből tudhatja ön, hogy nekem van. Hanem
a kis hálókamrámban áll.</p>
<p>– Hát halaszszuk az irást a vacsora utánra. Melyiken
kezdjük?</p>
<p>– Hát a theán. Már meggyujtottam a spiritust.</p>
<p>– Vigyázzon, hogy meg ne gyujtsa magát a spiritusszal.</p>
<p>Bertalan addig felnyitotta a sectes palaczkot, s a habzó édes
borral teletöltött három poharat. Úgy tett, mintha nem venné észre,
hogy a kis Rieke leszürcsöli a maga poharáról a túlömlő habot.</p>
<p>– Az első kiadásnak a tiszteletdíját már át is adta nekem a
kiadó, beszélt csak amúgy félvállról odavetve Lándory, s a közben
tanulmányozta Godiva arczvonásait.</p>
<p>A szemöldökei öszehuzódtak a leánynak, s a szemei kerekre
felnyiltak.</p>
<p>(Ez most azt gondolja, hogy az egész kiadói szerződés csak egy
kegyes mese, s az az ötszáz forint tisztességes ürügybe burkolt
ajándék.) <span class="pagenum"><a name="Page_84" id=
"Page_84">-84-</a></span></p>
<p>Lándory elővette a tárczáját, s kivette belőle az ötszáz
forintot.</p>
<p>– A szerződésben egyuttal ez is nyugtatványozva lesz.</p>
<p>– Én úgy értettem a szerződésből, mondá a leány büszkén és
gyanakodóan, hogy a tiszteletdíjat a kiadó akkor fizeti, a mikor a
munka megjelent.</p>
<p>– Hát hiszen már megjelent; azt is elhoztam, mondá Lándory, s
ekkor meg az oldalzsebéből huzott ki valamit. Az egy szépen
bekötött füzet volt.</p>
<p>– Ah! kiálta fel Godiva, a meglepetés sikoltó hangján. Ezt
bizonyára nem lehet rossz néven venni egy kezdő szerzőnek, a ki a
legelső munkáját nyomtatásban megjelenni látja. Olyan nagy volt a
megzavarodása, hogy a theafőzőt a kezéből az ablak hidjára dobta, s
ez által az égő spiritus elől a keblére locscsant.</p>
<p>Jó szerencse, hogy Lándory észrevette a veszélyt, hirtelen oda
ugrott s a tenyerével rögtön elnyomkodta a tüzet a leány keblén.
Egy kicsit megégette a tenyerét; de azért nem lehetett panasza.</p>
<p>– Mondtam úgy-e, hogy vigyázzon azzal a spirituszszal!</p>
<p>Godiva zavarban volt és elpirulva: az a mysteriosus kis könyv jó
volt azt elpalástolni; a kezébe kapta s felnyitá kiváncsian.</p>
<p>Díszes kis gyémántkiadás volt, olifant papiron; a képek az
Angerer-féle cinkographiával, a szöveg elzevir betűkkel. Maga is
nagyon meg volt a kiállítással elégedve.</p>
<p>Tehát még is igaz. Ez az ember nem csal. Még jótettképen sem
követ el csalást.</p>
<p>– De ön igazán rossz ember. Duzzogott Godiva Bertalanra. Kezdi a
«geräucherte Gänsebruston» s utoljára hagyja ezt, a mi a
fődolog.</p>
<p>Nem birta elrejteni az örömét. Mi a hadvezérek diadala a hadi
troféumok láttára ehhez az elégtételhez képest?</p>
<p>– Hát hiszen én is tudom, mi a hatáskiszámítás. <span class=
"pagenum"><a name="Page_85" id="Page_85">-85-</a></span></p>
<p>Most azután végig kellett lapozni az egész munkácskát, s
egyenkint megjegyzéseket tenni a reprodukált képekre. «Ez sikerült!
No ez jobban is üthetett volna ki.»</p>
<p>– Kár, hogy a szövegét nem értem. Ki fordította magyarra?</p>
<p>– Én magam. De van rá kilátás, hogy németül is meg fog jelenni.
Egy bécsi kiadó már ajánlatot tett. Hanem ő egyszer mindenkorra
ajánlkozik a mű tulajdonjogát megszerezni, nem kiadás számra. Erre
azonban nem válaszolhattam az ön meghatalmazása nélkül. Ezer
forintot kinál.</p>
<p>– El kell fogadni! kapott rajta Godiva. De rögtön elkomolyult
megint.</p>
<p>Bertalan ismét leolvasta az arczáról azt a gyanakvó
sejtelmet.</p>
<p>– Azt mondanám kegyednek, hogy tegye magát saját részéről
egyenes összeköttetésbe a bécsi kiadóval ezen alku miatt, ha nagyon
erős okom nem volna továbbra is az «ehrlicher Makler» szerepét
játszani.</p>
<p>Godiva arczán ismét bizalom derengett.</p>
<p>– Azonban ez a mi beszélgetésünk a kis Riekét nem látszik
érdekelni, talán elébb a jobbik részén kezdenénk. Úgy-e Rieke, a
füstölt libamell csak jobb, mint a képes könyv?</p>
<p>– Ez az úr jól mondja.</p>
<p>Godiva tehát hozzáfogott a házi asszonyi tiszthez, felszeletelte
a körömfaladékokat, legelőször a kis leánynak adott mindenből,
aztán maga is hozzá látott. Még a borból is ivott. Ez ugyan nem a
Mumm grand vinje, mint a tavalyi; de talán jobban izlett.</p>
<p>A mit Bertalan a falatozás közben beszélt, az ismét csak fokozta
a derült hangulatot.</p>
<p>– Hát most elmondom önnek, hogy miért nem ajánlom én az egyenes
összeköttetést a bécsi kiadóval. Ez a derék úr maga ott járt nálam,
a mint ezt a könyvet megkapta tőlem, az ajánlatával. Mondta, hogy ő
nagyon jól <span class="pagenum"><a name="Page_86" id=
"Page_86">-86-</a></span> tudja, mi rejtőzik a Schalkaug álnév
alatt: a ki a «kis embereket» szerzette. De ő annál még egy sokkal
jobb vállalatot tudna. Ő ismeri az ön «albumait.» Ha azokból
lehetne egy füzetet kiadni pendantul a «kis emberek»-hez, e czím
alatt «nagy gyerekek», annak lenne ám még csak kelete! Én erre azt
feleltem neki, hogy ebben a tárgyban magam nem határozhatok. A két
művet kapcsolatba hozni semmi esetre nem tanácsolnám: a «kis
emberek» a naiv, kedélyes közönség számára vannak teremtve, a «nagy
gyerekek» pedig a pikáns satyrikus genre publikumára számítanak.
Egyébként is az albumok nincsenek az én kezem közt. Ez azonban nem
maradt ennyibe. A bécsi lapok, melyek az ön «kis emberei»-ről mind
igen kedvező birálatokat hoztak, egyuttal kibeszélték, hogy
készülőben van ugyanazon álnevű szerzőtől, a kinek egyéniségét,
mind egykori szeretetreméltósága, mind későbbi balsorsa miatt a
bécsi high-life igen jól ismeri, egy még sokkal érdekesebb munka a
«nagy gyermekek»-ről; melyben igen sok nagy szereplő alakját fogjuk
megismerni. No iszen megindult erre minden oldalról a nagy
«tintamarre.» Az ön hajdani tisztelői holtra vannak ijedve, hogy ki
fog közülük a karrikatur gyűjteményben megjelenni? Én kaptam e
tárgyban legalább ötven levelet, a melyben sürgősen interpellálnak,
hogy van-e tudomásom e merényletről? szándékozom-e azt
megakadályozni? akad olyan ember is, a ki «Erpressungsversuchot»
emleget. És mind valamennyi önnek az adressét kéri tőlem.</p>
<p>– Felelt ön nekik?</p>
<p>– Igen. A következő sorokat, a miket hektograf utján sokszorozva
küldék meg valamennyinek: «Uram (vagy asszonyom)! Gyámleányom
bizonyosan (azt aláhuzva) megírta önnek tartózkodása helyét: tessék
a levelét előkeresni és megtudni belőle a lakását. Alászolgája.»
Bizonyos vagyok felőle, hogy mind valamennyien felbontatlanul
dobták a kandallóba azt a levelet, a melynek a czímén az ön keze
irását megismerték. Úgy-e nem kapott tőlük levelet? <span class=
"pagenum"><a name="Page_87" id="Page_87">-87-</a></span></p>
<p>– Egytől sem.</p>
<p>– Hát csak hadd kalimpázzanak.</p>
<p>Ez mulatságos fölfedezés volt. Godiva arczán egy-egy perczben át
is villámlott valami derültség, de ez még nem volt nevetés, olyan
volt az, mint mikor nyáron a hófehér felhőben villámlik. Még
fehérebb lesz a felhő. Édes malicia, jól eső keserűség volt az
arczán. Az is elmult rögtön. Valami más volt a lelke mélyén. Valami
sötét gondolat, nagyobb a többinél.</p>
<p>Lándory azt is kiolvasta az arczból.</p>
<p>(– Ez mind szép, ez mind jó, de hát az, a mit elválásunkkor,
utolsó szóul mondtam hozzád: megtetted-e azt?)</p>
<p>Utoljára Godiva felállt az asztaltól, az utiböröndjéhez ment:
(az volt a szekrény) kikeresett belőle három fényesen bekötött
könyvet. A karrikatur-albumok voltak. Odavitte őket Lándory
elé.</p>
<p>– Tessék! Tegyen ön velük, a mit akar.</p>
<p>Ez a daczoló tekintet, ez a keserü hang olyan mély bepillantást
engedett a leány lelkébe. Ez végkép szakítani akar azzal a
világgal, a mely őt kitaszítá. Úgy be akarja csapni maga után
azokat az ajtókat, a mik oda vezetnek, hogy ha még lehetne, se
térhessen vissza oda többé.</p>
<p>– Magamhoz veszem őket, mondá Bertalan, s azt fogom tenni velük,
a mit jónak látok. Én vagyok önnek a zsarnoka.</p>
<p>– De szabad választás utján.</p>
<p>A kis Riekét ezalatt elnyomta a buzgóság. Bóbiskolni kezdett.
Lándory észrevette azt s fölkelt a karszékből, odaültette a kis
lányt, ő maga ült annak a helyére, a kis gömbölyű modellszékre. A
kis leány aztán a karácsonyfa czukorbáránykáját megkapva, azt a két
kezébe szorítá s a karszékben elaludt; álmában nagyokat nevetett.
(Vajjon mit beszéltek neki azok az angyalkák?)</p>
<p>– Most azonban azokat a megírni és aláirni valókat rendezzük el;
mondá Lándory, a pompás lakoma befejeztével. <span class=
"pagenum"><a name="Page_88" id="Page_88">-88-</a></span></p>
<p>– Fogalmaznom is kell valamit? kérdé Godiva.</p>
<p>– Igen. A meghatalmazást a bécsi kiadóval kötendő mindennemű
egyezségre.</p>
<p>– Meg kell vallanom, hogy olyan ostoba vagyok, hogy egy
hivatalos irást el se tudok kezdeni.</p>
<p>– Nem is olyan könnyű az, mint verseket írni. Majd én diktálni
fogom önnek.</p>
<p>– Akkor át kell mennünk a kis kamrába; ott vannak az
irószereim.</p>
<p>Azzal gyertyát gyujtott egy kis antikutánzat tartóban s maga
elől ment a háló szobába.</p>
<p>Akkora volt az csak épen, hogy egy nyoszolya elfért benne. A
nyoszolya előtt állt egy picziny kis asztal, azon voltak az
irószerek és egy kitárt könyv. A ki írni akart az asztalon, annak
az ágyat kellett pamlagul használni.</p>
<p>Godiva, elől menve, sietett azt a kitárt könyvet becsapni s a
fali fülkébe, több könyv közé bedugni.</p>
<p>– Micsoda könyv volt az? kérdé Bertalan.</p>
<p>– Az én olvasmányom. Egy regény.</p>
<p>– Ejh! Godiva kisasszony. Hát előttem akar hazudni? Az egy
nyelvtan volt.</p>
<p>– Ejnye, de gyors szemei vannak. Hát nyelvtan. Oroszul
tanulok.</p>
<p>– Az sem igaz. Az egy magyar nyelvtan.</p>
<p>Godiva arcza lángvörös lett.</p>
<p>– No hát, ha meglátta, nem tagadom. Meg akartam önt lepni vele;
ha egyszer, talán a nyáron, meglátogatom önt a falusi lakában.</p>
<p>– Tegye azt, Godiva kisasszony. Van egy áldott jó nővérem; az
igen szivesen fogja önt látni.</p>
<p>– No hát, mondja ön a tollam alá, mit írjak?</p>
<p>Godiva leült az ágy szélére.</p>
<p>Bertalan lediktálta neki a meghatalmazást.</p>
<p>– És azután a pesti kiadó szerződését is írja alá. A pénzzel
most már bőkezübben bánhatik. Ne tagadjon meg magától semmit, a mi
szükséges. Most már nem kell <span class="pagenum"><a name=
"Page_89" id="Page_89">-89-</a></span> önnek a megélhetés miatt
aggódnia. Keresni fogják. Azonban tanuljon mentül többet, hogy
tökéletesebbet alkothasson.</p>
<p>Godiva megköszönte szépen a jó tanácsot; de az mind hideg szó és
hideg arcz volt.</p>
<p>Visszatértek az atelierbe.</p>
<p>Bertalan megnézte az óráját. Féltizenkettőre volt.</p>
<p>– Én nem tartok órát, mondá Godiva; átellenben épen a torony.
Annak az órájáról mindig meghallom, mennyi az idő.</p>
<p>Így beszélnek a művészek, a kiknek az órája német szón van.
Lándory kászolódni kezdett.</p>
<p>– Mit csinálna ön még az indóházban? szólt Godiva. Maradjon még.
Majd készítek punchot.</p>
<p>Godivánál volt rhumos palaczk. (E nélkül művész-atelier nem is
képzelhető.) A vízfelforralásra most már Bertalan ügyelt fel.</p>
<p>A punch elkészült, a narancsot belefacsarták. Godiva előhordta a
tanulmányait, a miket idejövetele óta készített; Bertalan
végignézegette azokat, megtéve műértőleg a maga észrevételeit és
kivánságait. A kis Rieke ezalatt hiven aludt a karszékben.</p>
<p>Egyszer aztán megkondult a harang az átelleni toronyban.</p>
<p>Itt az éjféli misének a készülője!</p>
<p>– No, most már itt az ideje, hogy a vasúthoz visszatérjek, mondá
Lándory, prémes kabátját felöltve.</p>
<p>Godiva csendes szemrehányással állt előtte, mintha azt
mondaná:</p>
<p>– Hát semmi egyéb mondanivalód sincs hozzám?</p>
<p>Mikor aztán egészen útnak volt öltözve Lándory, akkor azt mondá,
nagy halkan:</p>
<p>– És még valamit kell önnek átadnom, Godiva kisasszony. Itt van
az atyjának az ügyében hozott itélete a törvényszéknek, mely
szerint Traumhold bankár, az ellene emelt bűnvádi kereset alól
indokolás mellett teljesen <span class="pagenum"><a name="Page_90"
id="Page_90">-90-</a></span> feloldatik, s a felperesek, a
kárpótlás végett, polgári törvények szerinti eljárásra
utasíttatnak.</p>
<p>E szókkal a hiteles másolatban kiadott itéletet odatette Godiva
kezébe.</p>
<p>Godiva ezeknél a szavaknál levágta magát a modellállványra, két
összekulcsolt kezét a feje hátuljára szorítva s elkezdett hangosan
zokogni.</p>
<p>Bertalan odahajolt hozzá, engesztelve, kérlelve, hogy
felemelje.</p>
<p>A hangos sírásra felébredt a kis Rieke.</p>
<p>Annak sem kellett több. Leugrott a karszékből, oda rohant
Lándoryhoz, megfogta az egyik kezével a szakállát, a másikkal,
ökölbe fogva, elkezdte a hátát püfölni.</p>
<p>– Mit csináltál az én jó kisasszonyomnak! Te «Schweinehund!»
Hagysz neki mindjárt békét?</p>
<p>Bertalan nevetett. Megennivaló volt az a kis poronty, a ki a
maga apróságának érzetében egy óriásba belekötött. Utóljára
Godivára is elhatott ez a derültség, ő csitította a bátor, kicsi
védelmezőt, hogy nem tett semmi rosszat vele ez a bácsi; s hogy
meggyőzze a kettejük között levő jó egyetértésről, a látszat
kedvéért még meg is csókolta Bertalan orczáját, mire aztán a
kicsike felhagyott a szakállczibálással. Godiva végre, hogy egészen
bebizonyítsa, mennyire jó kedve van, fogta a kis Riekét, s
elkezdett vele az asztal körül czepperlpolkát tánczolni, nevetve.
Igazán nevetve! Lándory pedig tapsolt és kaczagott.</p>
<p>Nagy merénylet! Münchenben! Éjfélután, egy fertály egyre!</p>
<p>A házmester bejött s elvitte a kis Riekét aludni.</p>
<p>Akkor aztán Lándory is búcsuzott.</p>
<p>– Isten önnel. Sietek a vasuthoz.</p>
<p>– Várjon, szólt Godiva, én is önnel megyek.</p>
<p>– Hová? kérdé Bertalan elbámulva.</p>
<p>– Én? Bécsbe.</p>
<p>– Minek? <span class="pagenum"><a name="Page_91" id=
"Page_91">-91-</a></span></p>
<p>Godiva elébb egy nagyot hallgatott. Azután a felmentő itéletet a
keblébe dugva, így szólt:</p>
<p>– Oda akarom tenni ezt az itéletet, egy immortelle koszorúba
kötve, az apám sírjára.</p>
<p>– Már én megtettem azt, mondá Bertalan.</p>
<p>Godiva megdöbbenve nézett reá. Tekintete azt mondá:</p>
<p>«Hát ki vagy te? Hogy a meg nem született gondolatot is
kitalálod? Ember vagy-e te?»</p>
<p>Mindkét kezével megszorítá a férfi kezét. Érzé, hogy most már
annak kezet csókolni nem lehet! – Az annak kevés!</p>
<p>– Már most hát ön is tegyen meg valamit az én kedvemért, Godiva,
szólt Bertalan a baráti kézszorításnál.</p>
<p>– Mondja meg.</p>
<p>– Arra kérem, hogy költözzék ki ebből a hideg, nyirkos
szállásból, mert ön itt mellbajt fog kapni. Gyógyíthatlanná váló
mellbajt. Érti?</p>
<p>Godiva rábólintott a fejével. És magában gondolá:
«Gyógyíthatatlan mellbajt? akkor itt maradok».</p>
<p>Lándory búcsuzott és tovább ment.</p>
<hr class="tb" />
<p>No, de jó, hogy van Isten az égben és van háziúr az emeleten.
Reggel korán megkapta Godiva kisasszony a felmondást a háziúrtól.
Az erényes férfiu nem tűrheti, hogy olyan kisasszony lakjék a
házában, a ki éjszaka «orgiákat» rendez az atelierjében.</p>
<h2>A VILÁGON KÍVÜL.</h2>
<p>Egyike volt a legboldogabb esztendőknek.</p>
<p>Egész Európában mély békesség: vállalkozási kedv, tevékeny
üzleti szellem, az uralkodók közt egyetértés. Minden égő kérdés ki
van oltva: még azok a bizonyos «fekete pontok» sem látszanak az ég
alján. S az általános <span class="pagenum"><a name="Page_92" id=
"Page_92">-92-</a></span> boldogságban fürdött Magyarország is.
Adott az Isten bő termést és külföldi vevőt is hozzá eleget. Voltak
magas buzaárak. Paloták, vasutak – és fellegvárak épültek javában.
Mindenki meg volt elégedve. «Deák-párt» és «ellenzék» csak a
plastront ütögette egymáson. A pénzügyminiszternek nem volt
deficzitje.</p>
<p>A nagy rémpör is be volt fejezve: a rabló-czimboraság kiirtva.
Nem volt többé összeesküvő, sem futó betyár az országban, ha volt:
elhallgatott.</p>
<p>Lándory a bevégzett nehéz feladat után félrevonult a világból.
Egy névtelen hadjáratnak babértalan hadvezére. Azt a nagy
szolgálatot, a mit ő tett, meg sem lehetett jutalmazni.</p>
<p>Nyár derekán a földbirtokosnak Magyarországon elég dolga van, ha
komolyan akarja a gazdaságát vezetni. Korán reggel az aratóknál,
egész nap a cséplőgépnél, este a vasúti állomásnál. Annak a
buzának, a mi tegnap még a lábán állt: egy hét mulva már a stettini
piaczon kell állni.</p>
<p>Egy ilyen alkonyodni nem akaró hosszú napon, mikor az elkésett
vonatra várt Lándory az állomáson: az érkeztét igérő gabonaűzér
helyett egy ismerős hölgyarczot látott a waggonablakból
kikandítani. – Godiva vala.</p>
<p>Odafutott eléje, hogy a vaskocsi lépcsőjén lesegítse.</p>
<p>A leány egy egészséges «adjon Isten jó napot» szóval üdvözlé őt
magyarul, mikor Lándory két karjára támaszkodva a földre
lehibbant.</p>
<p>– Kegyed megtartá a szavát.</p>
<p>– És itt maradok sokáig. Nagyon sokáig. Az egész iskolai szünidő
alatt: egész a szüretig.</p>
<p>– Az nagyon jó lesz.</p>
<p>– Megtanulok az ön nénje mellett gazdasszonykodni.</p>
<p>– Azzal kénytelen is lesz, mert a néném kizárólag azzal
foglalkozik. Ő is komolyan várt önre.</p>
<p>– Hogyan, komolyan?</p>
<p>– Hát úgy, hogy a mint ön egy levélben megigérte, <span class=
"pagenum"><a name="Page_93" id="Page_93">-93-</a></span> hogy
meglátogat bennünket, azonnal hozzáfogott a német nyelvtanhoz. Ő
meg németül tanul az ön kedvéért.</p>
<p>– Hát az ön nővére nem tud németül? Csak francziául?</p>
<p>– Nem tud biz az semmi más nyelven, csak magyarul.</p>
<p>– Hát az hogy lehet? ön hét nyelven beszél.</p>
<p>– Mert én az egész világot beutaztam.</p>
<p>– És a nővére?</p>
<p>– Az meg nem volt soha a falunk határán kívül.</p>
<p>Ezen aztán nagyot bámult Godiva, s találgatta magában, hogy mi
oka lehet annak? Talán púpos, vagy himlőhelyes? hogy úgy
elzárkózott a világtól.</p>
<p>Lándory csak egy «Sandlaufer»-en jött ki a vasuthoz. Maga
hajtotta a lovakat. Godivának mellette kellett ülni.</p>
<p>A leány el volt ragadtatva a kocsizástól. A mult nyár óta nem
ült kocsin, s nem érezte a szabad mezők illatát.</p>
<p>– De hogyan fogjuk mi akkor egymást megérteni? kiváncsiaskodék
Godiva, ha önnek a nénje csak annyit tud németül, mint én
magyarul?</p>
<p>– Két leány bizonyára megérti egymást, ha semmit sem tud egymás
nyelvén.</p>
<p>(Tehát a néne még leány.)</p>
<p>– Aztán, folytatá Lándory, az meg a legkedvesebb mulatság, mikor
két leány elkezd egymással olyan nyelveken értekezni, a miket akkor
tanul. Micsoda gyönyörű sottiseokat mondanak egymásnak! S milyen
jókat tudnak a fölött nevetni.</p>
<p>(Tehát a néne szokott nevetni.)</p>
<p>– Azonban egy különös szivességre kérem önt, szólt Godiva, mikor
már a falu közelébe értek, s meglátta egy oldalt eső park fái közül
a kastély tetejét kiemelkedni. Engedje meg ön, hogy mikor önhöz
látogatók jönnek, a mikor társaság lesz önnél, akkor én hadd
maradhassak távol valami félreeső szobában.</p>
<p>Az óhajtás igen természetes volt. «Traumhold bankár <span class=
"pagenum"><a name="Page_94" id="Page_94">-94-</a></span> leánya»
nem az a czím, a mit emlegetni szabad idegenek előtt.</p>
<p>Godiva azonban más okot akart ennek a kivánságának adni.</p>
<p>– Lássa ön, nem hoztam magammal többet két ruhánál. Mind a kettő
fekete. Az egyik hétköznapi, a másik ünneplő. De ezen az utóbbin is
van egy terra di Siena folt, a mi nem akar belőle kimenni.</p>
<p>– Jól van. Lesz önnek egy kis atelierje, a hol rajzolhat és
pamacsolhat egész nap, s ejthet a ruháján még egy terra di
Puzzuole-pecsétet is, senki sem látja meg.</p>
<p>– De csak olyankor, mikor önnél vendégek, látogatók vannak.</p>
<p>– Igen. Mikor nálam látogatók, vendégek vannak.</p>
<p>S ehhez az ismételt mondáshoz olyan sajátszerű keserű mosoly
futott át Lándory arczán.</p>
<p>Az út bekanyarult a jegenyesorral szegélyezett parkútba, s
nemsokára berobogott a Sandlaufer a kastély udvarára.</p>
<p>Kisszerű, de szilárd ősi építmény volt az, vastag falakkal,
kicsiny ablakokkal, elől kettős feljárattal, melynek homlokzata
közepén volt a széles pinczeajtó.</p>
<p>A lépcső verandáján várta már az érkező kocsit Sarolta néni. (A
nevét tudta már Godiva Lándory leveléből.)</p>
<p>Igen nagy volt a csalódása a látott alakban.</p>
<p>Ez nem volt sem púpos, sem ragyás, sem valami elhízott hájtömeg,
a milyennek elképzelte, hanem egy igen finom alkatú, halavány,
gyermeteg arczú teremtés, úgy hogy Lándory nem nénjének, hanem
leányának mutathatta volna őt be.</p>
<p>Nem kellett őket egymásnak bemutatni. A mint Sarolta meglátta
Godivát, már tudta, hogy ki az. Eléje futott, átölelte,
megcsókolta, az viszont őt; aztán Godiva beszélt magyarul, Sarolta
németül, s arra mindketten elkezdtek nevetni.</p>
<p>Lándory egymásra bizta őket: tudta, hogy mind a ketten
<span class="pagenum"><a name="Page_95" id=
"Page_95">-95-</a></span> jó kézben vannak; s maga sietett a
cséplőgéphez, mely a majorlak udvarán a szabadban működött, két
megrakott asztag között.</p>
<p>Csak a vacsorához került megint vissza.</p>
<p>Már akkor a két leány per tu volt egymással.</p>
<p>A vacsoránál nem győzték egymást magasztalni. Tehették bátran.
Egyik sem értette, a mit a másik beszél Lándoryhoz.</p>
<p>Annyit mind a ketten mégis meg tudtak már egymással értetni,
hogy egyikük sem szereti a zajos társaságokat, a vendégeket és
alkalmatlan látogatókat, s ennélfogva igen jól fogják magukat
egymás körében találni, olyankor, a mikor idegen hangoktól
zeng-bong a ház.</p>
<p>Lándory csendesen mosolygott hozzá.</p>
<p>Godiva már azt is megtudta, hogy Saroltának valami szívbaja van
(pathologiai értelemben.) Ez a magyarázata annak, hogy sehová sem
megy. Hiszen nem szabad neki vállfűzőt viselni.</p>
<p>Mikor aztán már egy hetet töltött Godiva Lándory házánál, a
nélkül, hogy egyszer is kénytelen lett volna a magánszobájában
maradni, akkor ezt kérdezé tőle:</p>
<p>– De hát senki se jár önhöz látogatóba?</p>
<p>– Soha, senki.</p>
<p>– Hogy lehet az?</p>
<p>– Mint a hogy a hóhér házába nem szokott látogatóba menni
senki.</p>
<p>– Ön csak nem áll a hóhérral egy rangban?</p>
<p>– Csak egy fokkal magasabban ugyanazon a lajtorján. Engem kerül
minden ember.</p>
<p>– Önt kerülik? kérdezé a leány elbámulva. Én azt hittem, hogy
önt ünneplik.</p>
<p>– Irásban és hivatalos alakban igen, de a társaságban senki sem
örömest találkozik velem. A hivatalos küldetésemnek már vége; de
azért senki sem felejti el, hogy évekig voltam az az ember, a kinek
az a kivételes hatalom volt a kezébe adva, hogy a kinek e szót
súgom a fülébe: <span class="pagenum"><a name="Page_96" id=
"Page_96">-96-</a></span> «kövess!» annak jönni kell velem oda, a
hová én kivánom és felelni a kérdéseimre. Magyarországon van egy
gúnynév, a mire nincs is magyar szó: «Spitzli» – kutyanév. Azt
mindenki dicsérőleg elismeri rólam, hogy «nagy» vagyok, de csak
«nagy kutya». Ugyan ki látogatna meg engem?</p>
<p>Godiva valami kimondhatatlan fájdalom kifejezésével tekinte
Bertalanra. – Elérté ő e néma beszédet.</p>
<p>– Ön azt gondolja e perczben: ha «én» – Traumhold leánya, itt
lehetek most a te házadnál, ugyan kinek van akkor oka ennek a
küszöbét kerülni?</p>
<p>– Ön nem oka az én atyám halálának! vágott bele a szavába
hirtelen Godiva.</p>
<p>Bertalan nagyot sóhajtott.</p>
<p>– Ön kivételes lény, Godiva; ezt én önnek a legelső
találkozásunk órájában megmondtam. Nem ilyen arczokat láttam én már
magam előtt megjelenni, mint az öné. Árva leányokat, fiatal
asszonyokat, öreg anyákat, a kik a lábaim előtt térden csúszkáltak,
a földön fetrengtek, kezeiket imára kulcsolva emelték hozzám,
jajgattak és dühöngtek, s utóljára megátkoztak. Nem rendítettek
meg. Hanem mikor ön azt mondja: «te nem vagy oka az én
balsorsomnak: nézd! idehoztam a gyászruhámat, nem félek tőle, hogy
kisértetet látsz bennem, valahányszor azt a fekete öltönyt
meglátod»: ez a szó áthat a lelkem fagyos kérgén. Mind azok között,
a kiket az én rettenetes kezem megölt, Traumhold arcza egyedül az,
a ki megdöbbent, mikor felidézem.</p>
<p>– Ah! ön nem ölt embert! szólt, tiltó szót emelve Godiva, a ki
azt hitte, hogy az csak tropusi hasonlat.</p>
<p>– De öltem. Saját kezemmel is öltem. Biró és hóhér voltam egy
személyben. Egy hirhedett mesehős rablót, künn a pusztán, a buczkák
között. Ő lőtt én rám. Én ő reá. Ő rosszul talált, én jobban.
Meghalt.</p>
<p>– Hogyan történt az? kérdé Godiva természetes kiváncsisággal.
<span class="pagenum"><a name="Page_97" id=
"Page_97">-97-</a></span></p>
<p>– Az nem önnek való mese. Nem mondtam el senkinek soha. Azt csak
akkor mesélhetném el, ha egy hetærára akadnék, a ki már mindent
tud, s azt akarnám, hogy szeressen belém: tudja meg még azt is.</p>
<p>– Ez hát csak lovagias párbaj volt.</p>
<p>– Nem is ez kisért. Más, kegyetlenebb módja is van az
emberölésnek. Van egy régi vár a Vág mentében, és egy másik régi
várkastély a Szamos mellett. Ezt a két várat én töltöttem meg
halottakkal. Halottakkal, a kik minden reggel fölébrednek, még sem
élnek. Vannak közöttük, kik holtig el vannak temetve. És lehetnek
közöttük, a kik ártatlanul vannak eltemetve!</p>
<p>Godivának a vér fejébe szökött.</p>
<p>«Én is tudok egy olyant», gondolá magában.</p>
<p>– Ki a csalhatatlan az emberek között? fakadt ki keserűn
Bertalan. Volt egy eset a többek között, mely egész megnyugvásomat
felháborította. Egy rendkívül bátor pandurhadnagyomat, éjjel a
házára törve, kegyetlenül meggyilkolták. A hadnagy fiatal, hajadon
leánya tusára kelt a gyilkosokkal, az apját védelmezve s
beleharapott az egyiknek a karjába. Másnap elfogtak egy legényt, a
ki haragosa volt a hadnagynak. A leány felismeré benne az éjszakai
gyilkost. A karján megtalálták a harapás okozta sebet. Minden
körülmény ellene tanuskodott. Világosan rá lett bizonyítva a
bűntény. Elitélték húsz esztendei nehéz fogságra. És most nehány
nap előtt előáll az igazi gyilkos, a kit a lelkiismerete nem
hagyott nyugodni, s bevallja az egész gyilkosságot, minden
részletével. Az elitélt teljesen ártatlan volt; a harapást egy
tivornyában kapta. Hányan lehetnek így? A kik hasztalan kiáltottak
az Istenre és a magas egekre! Én, az ember, hidegvérrel vertem
kezeikre a lánczot. Néha úgy jön, hogy éjszaka felugorjam az
ágyamból, egy rablóbandát szervezzek; rajtatörjek vele azon a két
váron, kiszabadítsam a száz meg száz elitélt rabot s azt mondjam
nekik, fussatok szerteszét a világba! – ezek – ezek gyakran
meglátogatnak engem. <span class="pagenum"><a name="Page_98" id=
"Page_98">-98-</a></span></p>
<p>– És ön sem jár sehová a világba? kérdezé Godiva.</p>
<p>– Mit keressek én a nagyvilági társaságokban? Olcsó, szerződéses
magasztalásokat? Két ember összejön egymással, az egyik feldicséri
a másiknak az érdemét, a másik cserébe az egyikét. Senki sem mond
egymásnak igazat. Sem a szép asszony, sem a jó barát, sem az
instans, sem a protektor. Mintha minden ember vallató biró, s
minden ember vádlott volna egymással szemben. S ez nagyon jól van
így; ahhoz a nagy mechanismushoz, a minek emberi társadalom a neve,
talált fel a bölcs gondviselés egy jóltevő olajat, a mi nélkül a
gép önmagát elpusztítaná. Ez az olaj a «hazudás». Ha az emberek a
hazudáshoz nem értenének, a háboru állandó volna a fegyveres
hatalmak között, a férfiak minden utczán lőnék, vágnák egymást;
férjek és feleségek viaskodása soha el nem csendesülne. Az áldott
hazugság a béke életföltétele. S én ettől a jótéteménytől vagyok
megfosztva. Úgy megszoktam az emberek szavai mögött az eltakart
gondolatot olvasni, hogy nem tudom élvezni az emberi társaságot. A
találgatás kifáraszt, a kitalálás lever. Valahányszor kénytelen
vagyok vele, mert hisz nagy ünnepélyes estélyekre hivatalos vagyok
s elmaradni nem illik: mindig úgy jövök haza, mint a ki minden
vagyonát elvesztette a játékasztalnál, s még adósságokkal terhelte
meg magát. – Csak itthon! Itt érzem magamat szabadon. A kutyám,
mikor megnyalja a kezemet, tudom bizonyosan, hogy igazán, őszintén
szeret.</p>
<p>– No, és a nővére! Ne legyen igaztalan.</p>
<p>– Hja! Azt nem számítom az emberi lények közé. Az egy angyal!
Hanem azért az is megcsal, az is mindig hazudik.</p>
<p>– Mit mond ön?</p>
<p>– Nekem folyvást azt hazudja, hogy egészséges; régi baja enyhül,
ritkábban jön elő, s nem olyan kínzó többé. Csak ámít vele. Én
tudom jól, hogy ő nagyon szenved, s rettegek tőle, hogy majd
egyszer egészen igaz lesz hozzám. De már azt nem fogja szóval
megmondani. <span class="pagenum"><a name="Page_99" id=
"Page_99">-99-</a></span></p>
<p>Hogy mit értett ezalatt, azt két nagy könycsepp magyarázta meg
Bertalan szemében.</p>
<p>– Az Isten őrizzen meg attól bennünket, mondá Godiva e
baljóslatra. Talán észre sem vette, hogy többesben beszélt.</p>
<p>– Már most kitalálta ön, hogy miért mosolyogtam én olyan
különösen (akkor gyanakodva nézett reám), midőn azt a kikötését
hallottam, hogy a mikor nálam vendégsereg, zajos társaság lesz,
akkor hadd vonuljon ön meg egy félreeső szobácskában. Mi itt a
magunk urai vagyunk. Egyedül a magunké! Kívül a világon.
Robinson-szigetén. Itt nem köt ki hajó soha. Csak azt kell mondani
az átutazónak, hogy az ott a Lándory kastélya! A lovai közé csördít
és vágtatva siet el a kapum előtt. Tőlünk senki nem remél, nem
kiván semmit. Sem kérdezni, sem mondani valója nincs hozzánk
senkinek.</p>
<p>– Egy ilyen hely az én eszményem, suttogá Godiva; hisz Bertalan
úgy is olvas az arczokban, jobb kimondani előtte a gondolatot
igazán. Hadd tudja meg, hogy mégis csak akad egy-egy ember a
világon, a ki tud «nemhazudni».</p>
<p>Egy forró délután a parkban uzsonnázott a két leány, aludt tejet
és szamóczát. Volt egy kis filagoria a hársak között, befuttatva
virágzó bércsével. (Ugyanaz a clematisfaj, a mely a badeni villa
verandáját beárnyékozta, csakhogy ez vad, nem emlékezteti Godivát a
«multra».) Az előtt volt felterítve az asztal, kalotaszegi
szövöttessel. Nyirfagalyakból összetákolt székeken ültek a leányok,
Bertalan egy levágott hársfának a mohos törzsén. Egy megszokott
somfabot volt a kezében, melynek a fogantyuja kampót képezett, a
végin pedig volt egy kis ásó, a mivel járás közben a mérges dudvát
szokta kiirtani. A kerti lak mellett volt egy mesterséges
sziklarakás, melyből idevezetett forrás vize csergedezett alá.</p>
<p>– Lát ön engemet ottan? mondá Bertalan Godivának, ki nagy
mulatságát találta abban, hogy az egyik fától a <span class=
"pagenum"><a name="Page_100" id="Page_100">-100-</a></span> másikig
vándorló hangyák közé kenyérmorzsákat hintegetett. Hogy vitte nagy
igyekezve rögtön kettő-három az égből hullott zsákmányt!</p>
<p>– Hol? kérdezé Godiva elbámulva.</p>
<p>– Az vagyok én ott, az a bogár, mondá Bertalan, egy rovarra
mutatva, mely alakjára hasonlít a hangyához, csakhogy tízszerte
nagyobb és szárnya van. Ez a rovarok világában a megtorló. Úgy
hivják, hogy «futrinka».</p>
<p>Ez a bogár épen azzal foglalkozott, hogy egy magánál négyszerte
nagyobb, csupasz hernyót, háttal lefelé fordítva, maga alá legyűrt
s aztán köröskörül szánkózott vele, sebesen, mintha csak valami
ügyes korcsolyázó csinálná a jégpályán szeszélyes czikornyáit.</p>
<p>– Az a hernyó, melyet a futrinka kínoz, a bogárvilágban a
legveszedelmesebb gonosztevő. Egyetlen egy képes egy szép fiatal
csemetét megölni. Befúrja magát a kérge alá, onnan körül az egész
kéreg alatt, utoljára az élőfa beléig, mire az elszárad. Ez a
szárnyas rovar van aztán kiküldve ezt a rablót felkeresni, elfogni
és megbüntetni. Szép azt elnézni, hogy les rá. Az ártó hernyót
elárulja az a veres fa ízék, a mit a fúrt lyukon kiszór. A futrinka
rá les, mikor kidugja a lyukon a fejét. Akkor egyszerre elkapja a
két szájkapcsával s elővonszolja az odujából, akkor aztán hanyatt
dönti, s elkezd vele alá s fel korcsolyázni a porondon, folyvást
harapdálva a gonosztevő nyakát. Kivallatja: betörtél? gyilkoltál?
raboltál? Elitéli. Meghalsz! Lássa, már meg is ölte. Most azután
gödröt ás a számára, belefekteti, utoljára apró rögöket,
ágtörmelékeket hord föléje, míg egészen betakarta, eltemette. Akkor
aztán megtörli a szárnyait a két hátulsó lábával, a fejét a két
elsővel s minden zümmögés nélkül tovarepül. És ennek a bogárnak a
létezéséről százezer ember közül egynek «ha» van fogalma. Megbizója
nem adott neki sem hímes szárnyakat, sem aranyos szárnytakarót, sem
éjjeli fényt, még csak hangot sem, mint a szunyognak, a dongónak,
hogy lételét hirdesse vele. <span class="pagenum"><a name=
"Page_101" id="Page_101">-101-</a></span></p>
<p>A két leány ezt a természetrajzi allegoriát közelebbről nézni
letelepedett a földre, a futrinkát nem zavarta az ő jelenlétük a
maga hivatásában. Féljenek a lepkék az emberektől.</p>
<p>A porond árnyékban nedves szokott lenni, egyéb szőnyeg nem volt,
Bertalan leveté a kabátját s azt teríté a földre, hogy a nénje fel
ne hűtse magát a puszta homokon. Igy aztán mellényben és ingujjban
nem igen volt az ettiquettenek megfelelő jelenség.</p>
<p>Megzavarta ezt az idyllt valami nagy riadal. A park végéből
támadt ez, mely a falu felé vezetett s a platánfák összeboruló zöld
boltozata a szalmafödelű házakat s a bádogtetejű tornyot engedte
láttatni. Ijedségből sikongatás, fenyegető kiabálás zavart hangjai
vegyültek össze, s ez a lárma egyenesen erre felé látszott
tartani.</p>
<p>Nemsokára megtudták az okát.</p>
<p>Egy nagy eb futott végig a platános úton, sebesen, a nyomában
egy csoport férfi, vasvillával, doronggal, cséplővel, visító
asszony és gyermekhad kiabált a nyomukban: «veszett kutya! fussanak
a veszett kutya elől!»</p>
<p>Bertalan gyorsan betuszkolta a két leányt a kerti lakba. Azok őt
is be akarták oda vonni magukkal.</p>
<p>– Az Istenért! A veszett eb elől térjen ön ki! kiálta
Godiva.</p>
<p>– De hátha nem az? mondá Bertalan.</p>
<p>– Ön csak nem akar vizsgálatot tartani a fölött, hogy dühös-e az
az eb, a mit kergetnek, vagy nem az?</p>
<p>– De igen. Ha idáig jön, eléje dobom a kabátomat, ha veszett az
eb, akkor legelőször is azt a kabátot fogja széttépni; ha nem
bántja, akkor más baja lehet. Ha pedig rám támad, egyet ütök az
orrára a botommal s vége van.</p>
<p>Ez alatt az üldözött állat olyan közel ért, hogy Lándory
ráismert.</p>
<p>– Hisz ez az én Káró kutyám, a kit tegnap óta nem találnak! Le
ne üssétek! kiáltá a dorongos emberekre.</p>
<p>Az üldözött eb aláhunyt fejjel, vértől tajtékzó szájjal,
<span class="pagenum"><a name="Page_102" id=
"Page_102">-102-</a></span> hasa alá behuzott farkkal futott előre,
minden hang nélkül, szemei zöldes fényben szikráztak, a fülei,
melyek rendesen a vizslánál alá leffegnek, hegyesre voltak
felmeresztve, mint a farkaséi. Egészen hasonlított a veszett
ebhez.</p>
<p>Bertalan rákiáltott a kutyára s ugyanakkor a kabátját eléje
hajította.</p>
<p>S arra a futó kutya egyszerre hátratoppant, de a helyett, hogy
az eléje vetett tárgyat marczangolta volna széjjel, lelapult a
földre, elkezdte a farkát csóválni, úgy csúszott-mászott a gazdája
felé, csak a nyitott, véres, tajtékos szája, meg a szikrázó szemei
maradtak félelemgerjesztő tanujelek.</p>
<p>– Káró! – szólt Bertalan, kezével füttyöt vetve a kutyának.</p>
<p>Az még közelebb csúszott hozzá.</p>
<p>– Az égre! Bertalan! hozzá ne nyulj! rimánkodék a kerti lak
ajtajából nővére.</p>
<p>Lándory azonban óvatosan a háta mögé kerülve az állatnak, jobb
kezében a botját tartá magasra emelve, s aztán hirtelen megkapta
annak a nyakát s pötyögős bőrénél fogva felemelve az állatot a
levegőbe, a szeme közé nézett neki.</p>
<p>S az állat olyan könyörögve tudott rá visszanézni!</p>
<p>Bertalan a jobb kezében tartott vastag botot keresztbe tette az
állat szájába, hogy a torkába nézhessen.</p>
<p>– Hát nem mondtam? Egy hegyes csont furódott a nyomorult
állatnak a szájpadlásába, attól nem tud megszabadulni. Ez a
baja!</p>
<p>Már most csak azt a csontot kellett volna hát onnan kihúzni.</p>
<p>Csakhogy az embernek nincsen harmadik keze. Az egyikkel fognia
kellett Lándorynak az állat nyakát, a másikkal a száján keresztbe
szorított botot. Ki jön hát segíteni?</p>
<p>Volt ott legalább húsz férfi, a ki az alatt oda csődült.
<span class="pagenum"><a name="Page_103" id=
"Page_103">-103-</a></span> Bátor, erős emberek. De a veszett kutya
szájába belenyulni! Már ahhoz egynek sem volt erős szive.</p>
<p>– Hát senki sem mer idejönni, hogy ezt a botot tartsa addig az
állat szájában, a míg én megszabadítom a bajától?</p>
<p>De nem bizony.</p>
<p>– No hát majd merek én! mondá Godiva, s előlépve a kerti lakból,
odasietett Bertalanhoz.</p>
<p>Bertalan szelid mosolylyal fogadta a leány segédkezését.
Megmutatta neki, hogy miként tartsa a botot két kézzel, mint a
zablát az állat szájában. Akkor aztán maga szépen csendesen
megszabadítá a kutyát a veszedelmétől.</p>
<p>Akkor aztán odadobta az ebet egy hatalmas lökéssel a patakba.
Mire az a négy lábát szétvetve, nagy mohón kezdte el a vizet
habzsolni, s azalatt a magasra felemelt farkát billegette, mint a
hogy szokta a vizsla a vadat «állni».</p>
<p>– No látjátok, hogy nem veszett ez az eb!</p>
<p>A Káró aztán, hogy kiitta magát, megrázkódott s elkezdett vígan
csaholni, s maga-magával kergetőzni, utóljára odafeküdt a gazdája
lábához, s elnyult a földön aludni.</p>
<p>A két leány egymást ölelte szorosan. Nem mondták, de gondolataik
találkoztak: egy kutyát nem enged megöletni, a kinek veszett nevét
kiáltják az emberek!</p>
<p>Godivának feltünt az, hogy olyan sok apró gyermek van Lándory
gazdaságán, a kertben, a szérün, a magtárak körül mindenütt
találkozik velük, egyforma kék öltözetük van, mindig dologban
vannak, tisztelettudón köszönnek a találkozásnál, s ha Bertalan is
kiséri Godivát, annak kezet csókolnak. Egyszer aztán vasárnap
reggel, mikor templomba harangoztak, együtt látta valamennyit,
huszan voltak, egy értelmes kinézésű fiatal ember vezetése mellett,
párosával sorakozva, ők is mentek a templomba, legelől a
legkisebbek, a kik még legfeljebb öt évesek lehettek. <span class=
"pagenum"><a name="Page_104" id="Page_104">-104-</a></span></p>
<p>Egyszerre kitalálta, hogy mik ezek a gyermekek.</p>
<p>Mellette állt Bertalan, mikor az apró gárda katonás
felvonulásban elporolt előttük.</p>
<p>– Ezek «azoknak» gyermekei, ugy-e? rebegé halkan Godiva.</p>
<p>– Igenis, «azokéi». A kiknek a neve keresztül van húzva az
emberi társadalom nagy indexkönyvében, a kik nem számítanak a
népszámláláskor, a kikre nézve megszünt ez a szó «enyim» fogalom
lenni. A mindennapi kenyerük, a ruha, a mit viselnek, a fekhely, a
min alusznak, a levegő, a mit beszívnak, az mind az államé, a nagy
gondviselésé.</p>
<p>Hát a kinek gyermeke is «volt?»</p>
<p>Az meg a senkié.</p>
<p>Ezeket a «senki» gyermekeit szedte össze maga körül Bertalan.
Mire az apáik ismét előkerülnek a napfényre, akkor már fiaikból
becsületes iparűzők, kézművesek, kertészek lesznek. Hozatott a
számukra tanítót, s oda járatta hozzájuk mind a három papot. Nyáron
majálist, télen karácsonyesti mulatságot rendezett számukra.</p>
<p>Ő volt az apjuk.</p>
<p>Azontúl, mikor egy ilyen kék ruhás fiuval találkozott Godiva,
mindig ő köszönt neki előbb: hiszen collegák vagyunk!</p>
<p>A mint a napok rövidülni kezdtek, az esték élvezetei
szaporodtak. Lándorynak igen szép könyvtára volt, a modern irodalom
remekeiből. Járatta a Revue des deux mondes-ot, a német illustrált
hetilapokat, a Timest és a magyar hivatalos lapot.</p>
<p>Országos dolgokról nem beszéltek soha.</p>
<p>Annál többet művészetről, zenéről, irodalomról.</p>
<p>Wagner genieje akkoriban kezdett fellobogni a zeneművészet egén.
Bertalan épen úgy rajongott érte, mint Godiva. Szintén ekként
találkozott az izlésük a költészet világában is. Heine volt
mindkettőjüknek a kedvencz költője. Annak minden versét tudták
idézni. S a Heine költeményeihez <span class="pagenum"><a name=
"Page_105" id="Page_105">-105-</a></span> írt Schubert-dallamokat
is tudták a zongorán. Majd az egyik, majd a másik ült hozzá. Néha
arra is rávehető volt Bertalan, ha a leányok nagyon szépen kérték,
hogy el is énekelje a Schubert-dal szövegét, «Die zwei Grenadiere».
Kemény, recsegő hangja volt. Mégis milyen kedves tudott az lenni
ennél az elmesélő költeménynél, mely oly híven adja vissza a
franczia közkatona Napoleon-cultusát a visszatérő végsoroknál: «Der
Kaiser, der Kaiser ist gefangen!» s aztán mikor a búskomor melódia
átmegy a tűzhányó sárkány Marseillaise riadójába, a midőn a vén
granátos fogadja, hogy még a túlvilágról is visszatér: «a császárt,
a császárt megvédeni!» akkor egészen átváltozott Bertalannak az
arcza, mintha nem is az az ember volna, a ki hideg apathiájával
halottnak vallja magát a világon.</p>
<p>A dal már sokszor lett árulója a szívnek!</p>
<p>Godiva igen keveset rajzolt ittléte alatt, még kevesebbet
festett.</p>
<p>A míg az ember mint dilettans foglalkozik a művészettel, addig
minden nap, minden órában képes a szenet a kezébe venni s
vázlatokat szórni minden eléje kerülő üres lapra, még a
fenyőfaasztalra és a tányér megfordított fenekére is; de mikor már
hozzá kezdett azt hivatásul venni, akkor vagy inspiratio, vagy
iskolai kényszermunka adja csak kezébe a «gyűlölve imádott»
rajzónt, de nem a mulatság többé.</p>
<p>Közelgett a szüret is.</p>
<p>Godiva példálózni kezdett már az elutazásáról, de Sarolta mindig
bevágta az útját, a szüretet még itt kell tölteni. Bertalan is
igyekezett lebeszélni. Október közepe előtt az akademiai
rajztanárok nem térnek vissza nyaralóikból Münchenbe, ott nincs mit
kezdeni.</p>
<p>Tehát még meg hagyta magát marasztalni.</p>
<p>Egyszer aztán az történt, hogy Sarolta megszünt hazudni, egészen
igaz lett. <span class="pagenum"><a name="Page_106" id=
"Page_106">-106-</a></span></p>
<p>Éjjel történt. Épen az örvendve várt szüret előtti nap
éjszakáján.</p>
<p>Godiva hálószobájának az ajtaja átellenben volt Saroltáéval. A
kettőt egy közbeeső folyosó választotta el.</p>
<p>Éjfél után egy heves ajtónyitás verte fel Godivát az
álmából.</p>
<p>Az előszobájában alvó szobaleányt felkölté (az nem ébredt fel a
zörgésre) s kérte, hogy nézze meg, mi zaj van odakinn?</p>
<p>A szobaleány visszajött azzal a hirrel, hogy Sarolta kisasszony
nagyon rosszul van, Lándory úr ott van mellette, orvosért
küldtek.</p>
<p>Godiva hirtelen felszedte a ruháit s maga is átsietett Sarolta
szobájába.</p>
<p>Már akkor egészen «igaz» volt a leány. Nem fájt neki semmi.</p>
<p>Úgy feküdt ott a fehér vánkosán, mint egy alvó. Alvó, a ki nem
akar fölébredni többé.</p>
<p>S az a nagy, hatalmas férfi, ott térdelt az ágya előtt és
sírt.</p>
<p>Hevesen zokogva, szivének teljes keserűségéből sírt, azt a
hideg, átlátszó, viasz-fehér kezet csókolva, nevezte mindenféle
beczéző éd-névvel «egyetlenét» s beszélt hozzá olyan ostobaságokat,
a mik miatt igazán szégyelheti magát egy okos ember, hogy «ne
hagyja őt még itt!» hogy «térjen ismét vissza!» «Nem szabad még
meghalnia!»</p>
<p>Godiva szinte megszánta őt. Hát ennek is fáj valami?</p>
<p>– Talán él még? Talán csak elájult? suttogá Bertalannak.</p>
<p>Bertalan csak akkor vette észre, hogy Godiva is ott van.</p>
<p>Akkor aztán egyszerre, mintha ketté vágták volna a zokogását,
elhallgatott, felállt s aztán megfogva Godiva kezét, oda tette azt
Sarolta szive fölé s ott tartá hosszasan. <span class=
"pagenum"><a name="Page_107" id="Page_107">-107-</a></span></p>
<p>S csak a szemeivel kérdezé: hát dobog-e még?</p>
<p>Godiva fejének csendes ingatásával válaszolt: «nem többé».</p>
<p>Akkor aztán elfordult s kirohant a szobából.</p>
<p>Godiva egyedül maradt a halottal, addig az időközig, a míg a
bátorszivű asszonyok előjönnek a cselédszobából. A leánycseléd
fél.</p>
<p>És elnézte merengve azt a megdicsőült arczot. Egy martyrnak az
arczát, a ki egész életén át csak szenvedett, a nélkül, hogy tudta
volna, miért?</p>
<p>S azt gondolá magában, hogy milyen jó volna annak a helyén
feküdni.</p>
<p>Még éjszaka volt. De alvásra gondolni sem lehetett többé.
Godivának nem volt maradása a szobájában, melynek ajtaja
szembenyilt a Saroltáéval. Mikor látja a halottat, akkor nem fél
tőle, de mikor nem látja, de tudja, hogy itt van a közelében, akkor
fél. Beburkolta magát a shawljába s a hátsó lépcsőn leosont a
kertbe. Aztán végtül végig járta azokat az utakat, a miken
annyiszor barangoltak együtt párosával, ő és az a másik leány.</p>
<p>Ma már halott.</p>
<p>Milyen könnyen adják a halált.</p>
<p>Talán senki sem félt tőle olyan nagyon, mint Sarolta, talán
senkivel sem tett olyan jót, mint ő vele.</p>
<p>Sokszor előhozta azt Godivának, hogy milyen nagyon retteg a
halálra gondolni. De nem magáért, hanem a fivéreért. Ki lesz akkor
a kerek világon, a ki az ő testvérét szeresse? Elmondá, hogy ő
harminczhat éves, két évvel idősebb Bertalannál.</p>
<p>S egész életében nem volt egyéb öröme, mint az, hogy az
«öcscsét» beczézze. Elkezdve attól az időtől, a mikor az még járni
tanult és gagyogni kezdett, ő pedig már komoly, meglett, négy
esztendős matrona volt, egész addig, a mikor az már, mint hirhedett
nagy ember olyan szívdobogást okozott minden gonoszoknak, mint a
minő «coqueluche»-t az ő korában a középen kétfelé választott
<span class="pagenum"><a name="Page_108" id=
"Page_108">-108-</a></span> haju dandyk a szépségeknek. Sarolta
pedig megmaradt kis leánynak. Akkor is ő volt ennek a nagy embernek
a gondviselője.</p>
<p>Egy egész élet, a mely letelt az örömök ismerete nélkül.</p>
<p>Ha nevetni akart, azt mondták neki: ne kaczagj, mert
szívdobogást kapsz. Ha elővette a dallási vágy, azt mondták neki:
ne énekelj, mert megárt, s ha egy eszménykép, egy nyájas ifju arcz
közelített felé, azt mondták neki: «ne nézz rá, mert meghalsz».</p>
<p>Ha az ember a hajnal előtti égre feltekint, valami rejtelmes új
világot vél látni. A megszokott esti csillagzatok már letűntek,
egész mások jöttek fel helyükbe, a miket kevés ember szokott látni,
olyankor alszunk; maga a nagy gönczöl a kerékcsillagaival fölfelé
áll az égen, s a plejádok a zenithen ragyognak.</p>
<p>Hát kétféle arczulatja van-e még az égnek is? kérdé magában
Godiva. És aztán a legközelebbi napra gondolt. Mit kell most ő neki
tennie?</p>
<p>Mint a talány megoldása, állt eléje egyszerre egy férfi alak. A
csillagfénynél csak a sötét silhouettejét látta, mégis ráismert,
Bertalan volt.</p>
<p>Azt is ugyanaz a szívgyöngeség űzte ki a szabadba, a mi őt.</p>
<p>Nem is voltak meglepetve, hogy egymással itt találkoznak.</p>
<p>Semmi nesz sem volt a parkban, lépteik hangján kívül. Szüret
táján hallgat már minden énekes madár.</p>
<p>– Ön is azon gondolkozik ugy-e, mondá Bertalan, hogy milyen
különböző az éjfélutáni csillagos ég az estelitől? Annak a
csillagaiban még a reménység, ezében a kétségbeesés. Milyen
végnélküli hosszú lesz ez a mai nap!</p>
<p>– A következő még hosszabb, mondá Godiva. Sajnálom, hogy annak a
terheit nem oszthatom meg önnel.</p>
<p>– Ön el akar utazni.</p>
<p>– Előbb, mint a gyászszertartás meglesz. Önnek a <span class=
"pagenum"><a name="Page_109" id="Page_109">-109-</a></span>
kastélya meg fog telni távolról jött rokonokkal, tisztelőkkel. Itt
házi asszony nincs többé. Mi czímen ismertet ön meg annyi
vendéggel? Vagy eltitkolja előttük ittlétemet? Hogy egy idegen
leány van a háznál?</p>
<p>– Kedves Godiva, gyászszertartásnál nem szokás a megjelenők
kölcsönös bemutogatása. Még csak azt sem árulja el senki, hogy
ismeri egymást.</p>
<p>Ezt a szokást Godiva nem tudhatá, hisz az ő nagy gyászesetén nem
volt kit bemutogatni egymásnak.</p>
<p>– A mi pedig önt illeti, önnek van czíme az én házamnál:
gyámleányom. S a hol ön megjelen, ott ön a tiszteletet nem kéri, de
parancsolja. Velem nagy jót tenne ön, ha itt maradna a temetés
végeig. Én most nem tudom rendbeszedni a gondolataimat. Azt sem
tudom, mihez kezdjek?</p>
<p>– Én már tudom. Mert próbáltam. Hát legelőször is leveleket irni
a rokonoknak, a magas állású ismerősöknek. Ezt én elvégzem: leszek
önnek titkára, egy napig, csak a czímeket jegyezze fel. Tudok igen
hidegen és szárazon irni. Beletanultam.</p>
<p>– Én azt gondoltam, hogy elébbvaló volna a halotti köntös végett
intézkedni. A koporsó… Itt ismét elfojtotta a szavát a zokogás, nem
tudta tovább mondani.</p>
<p>– Ejh, ejh! uram! Hát ön olyan gondatlannak tartja a jó nénjét,
hogy ő előre el ne látta volna magát, ismerve a fivér
gyámoltalanságát? Régen kihimezte ő szépen a maga nászútjára a
hozzávaló köntöst, arafátyolt. Megvan minden. Nekem megmutatta ő
azt darabonkint, s eltanakodtunk rajta, a hogy két leány szokott a
báli toiletteje felől értekezni a farsang közeledténél, milyen
koszorú, milyen szalagcsokor jöjjön ide.</p>
<p>Bertalan egy mohos faderéknak támaszkodott a homlokával.</p>
<p>Godiva folytatá.</p>
<p>– Hányszor megcsalta önt, mikor ön azt kérdezte: <span class=
"pagenum"><a name="Page_110" id="Page_110">-110-</a></span> mire
lesz az a szép himzés? mire készül ez a mesterséges csipke? Milyen
tréfás válaszokat kapott: «Ebben megyek a te esküvődre!» Ön talált
egyszer a kiadásai rovatában, a mit ő vezetett, egy tételt: egy
sandoline Saroltának s ön helyeselte a kiadást. Jót fog tenni neki,
hogyha a halas tavon egy kis testmozgást tesz. Hanem aztán soha sem
talált a tavon sandolinet. Ön többször kérdezte, hol van hát az a
csónak? itt van az ő ruhatárában. Az a csónak, a min a túlvilágra
eveznek: a minek a nevét ön nem tudta kimondani zokogás nélkül.</p>
<p>A szegény leány évek óta készen tartá a temetéséhez való egész
pompát: mint más «várt» leány a kelengyéjét.</p>
<p>– S még vannak emberek, a kik azt hiszik magukról, hogy ők nagy
lelkek. Sóhajta fel Bertalan.</p>
<p>– Én tehát itt maradok a temetésig, mondá Godiva. Akkor aztán
visszatérek az én kis modelljeimhez a festő műhelyembe.</p>
<p>– Az ég áldja meg önt érte!</p>
<p>A csillagok sápadozni kezdtek, az udvar megelevenült, a
szüretelők csoportja dalolva jött a park útján a majorlak felé:
hajnalodott már. A távol templomban megcsendült a lélekharang. A
míg az szólt, elhallgatott a leányok víg danája: «vajjon ki halt
meg?»</p>
<p>Godiva és Bertalan visszatértek a kastélyba.</p>
<p>Aztán lefolyt az a két keserves hosszú nap, a mit egy halottnak
engednek a bucsúvételre.</p>
<p>Godiva egész nap el volt foglalva levélirással és levelek
felbontásával. Olyan nagyon hasonlított az irása Saroltáéhoz, hogy
a kik a leveleit kapták, könnyen azt hihették, hogy maga a halott
hivogatja őket a temetésére.</p>
<p>S a hány levél ma elment, holnap ugyanannyi visszaérkezett.
Azokat is mind Godiva bontogatta föl, s jelentést tett a
tartalmukról Bertalannak. <span class="pagenum"><a name="Page_111"
id="Page_111">-111-</a></span></p>
<p>«Mélyen érezzük a lesujtó csapást… et caetera… et caetera…
vigasztalhatlanok vagyunk, hogy…</p>
<div class="poem">
<div class="stanza"><span class="i0">… épen most utazunk
fürdőkre,<br /></span> <span class="i0">… benne vagyunk a
szüretelésben,<br /></span> <span class="i0">… a nőm betegsége
gátol,<br /></span> <span class="i0">… holnapra épen vasuti
bizottság gyülése van kitüzve,<br /></span> <span class="i0">…
rendkivüli nagy rheumatismus,<br /></span> <span class="i0">…
pártértekezlet van a fővárosban.»<br /></span></div>
</div>
<p>– Hanem annyit dicséretükre mondhatok, hogy egy és ugyanazon
ürügyet az elmaradásra ketten nem használták fel.</p>
<p>A temetés napján is csak ketten ültek egyedül az asztalnál,
Godiva és Bertalan, végig nézve a felhordott étekfogásokat, a miket
a szakács legalább is negyven úri vendég számára készített. Jó volt
az mind a «senki» fiainak.</p>
<p>Egy rokon, egy ismerős sem jött el Sarolta temetésére.
Részvéttanusító levél volt egész kazallal.</p>
<p>– Látja ön, így szeretnek engem!</p>
<p>Épen mint Traumhold temetésénél.</p>
<p>Hanem azért volt elég számos halotti kiséret. Igazi siratók!
Azok a senki gyermekei, a kik jóltevő őrangyalukat vesztették el a
jó Sarolta kisasszonyban, a falu leányai, a kik csupa jót tanultak
tőle. A koporsóját is a leányok vitték a vállaikon egész a
sirboltig, az árva gyermekek énekelték a gyász-zsolozsmát.</p>
<p>Lándory protestáns volt. Ez ugyan nem tartozik a jellemrajzhoz,
de mégis felemlítendő mellékkörülmény. Kivált temetés alkalmával.
Kevés ott a szertartás. A gyermekek énekelnek, a lelkész imát mond,
a néptanító bucsuztatót. Az már ujabbkori engedmény a
kálvinistáknál, hogy a viaszfáklyákat meggyujtva viszik a koporsó
mellett. Még ötven év előtt meggyujtatlan vitték.</p>
<p>Gyalog haladt az egész gyászmenet a sirboltig. Elől az éneklő
gyermekek, azután a pap meg a rektor, azután <span class=
"pagenum"><a name="Page_112" id="Page_112">-112-</a></span> egy
hajadon leány, fehér vánkoson a myrtuskoszorúval, azután a koporsót
emelő leányok, nyomban Bertalan, Godivát vezetvén a karján, utána a
gazdasági tisztek, a falubeli honoratiorok, férfi, asszony
külön.</p>
<p>Nem messze volt a kastélytól a sirbolt, egy kis gömbölyű halom
oldalában. Azt a helyet Lándory atyja alakítá át végnyugalom
helyéül, akkor, midőn ez a puszta domb a tagosztályban az ő
birtokába jutott. A sirbolt kapuzata, egyptomi csonka kúp alakban,
a domb oldalából fehérlik elő, a hová pázsitos út vezet. Eleven
fenyősövény veszi az egész dombocskát körül. A portale homlokán e
szavak fekete betükkel: «Quies vera.»</p>
<p>Az anya halálakor ültették ide mind a fákat. A bejárat jobbján
egy magasra felnyult virginiai boróka (juniperus virginiana), mely
tele rakva égszinkék bogyókkal, úgy tünik fel, mint egy roppant
nefelejtsbokor; a másik oldalon egy fává izmosult kecskerágó,
(evonymus) tele rózsaszín csillagokkal. Hátul pedig egy magasra
kiemelkedő, ezüstlevelű hársfa, mely sűrű lombjaival sátort borít a
kőemlék fölé. Ezeket mind kegyelet ültette. De hozzájárult aztán a
feldiszítéshez maga a vad természet, a tövises szederinda
felkapaszkodott a fal tetejére, s hosszú füzéreit, miken együtt van
a veres és zöld szeder a fehér virággal, lengetegen ereszti alá a
vas rácsajtó elé, míg a komló befutotta a kecskerágó fát, s
aranyszínű barkatobozaival tele tarkítja annak a piros korszovátás
sötétzöld lombjait. A terebély hársfa ágairól pedig kalapnagyságú
gömbök csüggnek alá, mint megannyi kinai lampionok: ezek az ős
építőmester, a darázs fészkei, miket e megszentelt helyen nem
háborgat senki. S maga a sirbolt belseje sem néptelen. Nagy abban
az élet. A belső boltozatról egy lánczon remekművű érczkoszorú
csügg alá. Ennek keretéhez építette hozzá a maga sejtházát egy
elvadult méhraj, melynek boldog lakói döngve repkednek ki és be a
rácsajtón keresztül s egyre hordják a mézet és virágport a halottak
házába. <span class="pagenum"><a name="Page_113" id=
"Page_113">-113-</a></span></p>
<p>S mikor a gyászmenet közelít, egyszerre előjön a sirbolti
méhköpűnek s a darázsfészkeknek minden szárnyas lakója, (bizony nem
kegyeletből, hanem a viaszfáklyák szagától ösztönözve), s azoknak
az egyesült döngése, a mint a koporsó fölött összeverődnek a naptól
aranyozott porködben odafenn, olyannak tetszik, mintha valami
túlvilági karoknak zöngése zendülne meg a kitalálhatlan
magasságban.</p>
<p>– Oh, hogy irigylem én ezt a szép helyet tetőled! rebegé Godiva,
a koporsóra borulva, melyet ott az ajtó előtt a Szent Mihály
lovával együtt letettek.</p>
<p>Elébb a szederindákat félre kellett hárítani az ajtó elől,
azután meg a sok csillagvirágos szulákot lebontogatni, mely a rács
czifrázatait össze-vissza fonta. Bertalan nem engedte, hogy egy
szálat is letépjenek abból a vadgazból.</p>
<p>«Quies vera. Quies vera» suttogá magában Godiva, a homlokzat
feliratát emlékébe edzve.</p>
<p>. . . . . . . . . . .</p>
<p>Hát aztán csak otthagyták Saroltát, a hol hallgathatja a méhek
döngését, a míg a föld az Isten planétája marad. A méh előbb élt,
mint az ember. S tovább fog élni, mint az ember.</p>
<p>. . . . . . . . . . . .</p>
<p>– Én még ma este elutazom. Mondá Godiva, mikor az utolsó
sopánkodó falusi honoratior is kihuzta a lábát a teremből.</p>
<p>– A kocsi készen áll, mondá Bertalan.</p>
<p>Aztán kiadta a rendeletet, hogy vigyék le a hintóhoz a
kisasszony úti málháit, az útravaló elemózsiás kosarkával együtt,
meg a festőszeres ládikót.</p>
<p>Mikor aztán már fel volt minden pakolva, a lovak nyugtalanul
kapálták a kavicsot odalenn az udvaron: Godiva, fátyolos utazó
kalapjával a fején, esőköpenyét felöltve, kézitáskáját a derekára
övezve, bejött Lándoryhoz búcsút venni. <span class=
"pagenum"><a name="Page_114" id="Page_114">-114-</a></span></p>
<p>Kezeiket nyujták egymásnak, és aztán csak néztek egymás szemébe.
És egy szót sem szóltak.</p>
<p>Dehogy nem szóltak! Beszéd volt az, hosszú, érthető beszéd, a
mely egyik szemnek a sugarán át a másikba átfolyt, a minden
természeti csodaelemek legfelségesebbje! Hatalmasabb erő a
villanynál, a melegnél, a hangnál, a fénynél. Együtt egy maga mind
a négy. Hol az a természettudós, a ki azt meg tudja nevezni?</p>
<p>A hosszú, néma szembenézés után, végre Bertalan mélyen reszkető
hangja szólalt meg.</p>
<p>– Ha ön úgy tudna olvasni az én gondolataimban, mint én az
önéiben.</p>
<p>– Tudok, susogá Godiva, ön azt gondolja: «ne menj el, maradj itt
örökre!»</p>
<p>Az volt.</p>
<p>– És ön azt gondolja rá vissza, szólt Bertalan, «örömest
maradnék, mert megszántalak, de nem maradhatok, mert szánlak.»</p>
<p>– Valóban igaz.</p>
<p>– Még az eszmejárását is tudom önnek követni. Ön azt gondolja:
te szeretnéd, ha én itt maradnék, ha Traumhold árvájának, ki
földönfutóvá lett, a te megjelenésed napján, ezzel új menhelyet
adnál, apa helyett apát, vagy még annál többet: élettársat. Ez a te
lelkednek meghozná a nyugalmát.</p>
<p>Godiva arcza még halaványabb lett ezen szavak alatt. Engedte,
hogy ez az ember olvassa ki a szivéből a legtitkosabb
gondolatait.</p>
<p>– S erre ön azt mondja: még sem tehetem azt, mert azzal, hogyha
én a magam sorsát a tiedhez hozzákötném, kizárnálak téged a
világból.</p>
<p>A leány most már ijedten kapott mind a két kezével a kebléhez.
Hát ez előtt nincsen semmi titok?</p>
<p>– Lássa ön, hogy kitalálom önnek a gondolatját. Monda
diadalmasan Bertalan. S már most még azt is kitalálom, hogy micsoda
választ vél ön az én szivemből <span class="pagenum"><a name=
"Page_115" id="Page_115">-115-</a></span> kiolvasni. Ugyebár azt,
hogy «Mit törődöm én az egész világgal! Hisz én magam is
számüzöttje vagyok a társadalomnak. Engem a nagy érdemeim tettek
azzá. A nagy hirem emberfutamító! Szigetlakó vagyok, magánykereső,
vadember. Nekem Isten kegyelme az, hogy egy második élő lelket
találok a földön, a kit emlékei, indulatai épen úgy kiűznek az
emberlakta földről, mint magamat, s azzal együtt egy boldog otthont
alkothatok magamnak.» Ezt olvassa ön az én szivemből, ugy-e?</p>
<p>E szóknál erősen megszorítá a leánynak mind a két kezét, s
kényszeríté azt, hogy a szemeibe nézzen.</p>
<p>Godiva zavarodottan meredt Bertalan tekintetébe. Most már nem
értette azt. Ezek a zöld szemek, a szikrát hányók, a titokteljesek,
a behatolhatlanok. Értelmetlen volt előttük azoknak a beszéde.</p>
<p>– Hát lássa ön, nincs igaza, szólt Bertalan, mosolyra
szelidülve. Én nem gondolok arra, hogy örök időkre kizárjam magamat
a világból. Pár év mulva az én viselt dolgaimról nem beszél többé
senki. Nagy világesemények elmossák az apró harczok történetét.
Nekem még lesz dolgom az emberek között. S a Traumhold nevén ejtett
homály sem marad ott örökre. Annak, erős hitem, hogy el kell
tisztulni végkép. Nem a gyász, nem a bánat, nem a léleknyugtalanság
az, a mi engem arra készt, hogy azt a kezet, a mit kezemben tartok,
el ne bocsássam, hanem valami más! Emlékezni fog ön arra, a mit
első beszélgetésünk alatt mondtam önnek. «Minden embernek a
szivében van egy talány, férfiéban, nőében egyaránt. Száz közül egy
az, a ki a megoldott talányban a saját titkára talált rá.» Ez a
századik én vagyok. Én megkérem önt, mert szeretem! Mert lelkem
jobb felét találom önnél. Hát ön megtalálja-e azt nálam?</p>
<p>Godiva a megdicsőülés kábulatával rogyott Bertalan karjai
közé.</p>
<hr class="tb" />
<p>Aztán szépen lement a nap, a hold szépen feljött, a <span class=
"pagenum"><a name="Page_116" id="Page_116">-116-</a></span>
személyvonat szépen fütyülhetett az indóháznál, tovább is
roboghatott. A befogott paripák még ott kapáltak a patkóikkal a
lépcsőjárat előtt.</p>
<h2>EGY CSEPP VÉR. – EGY CSEPP MÉREG.</h2>
<p>A nagy boldogság is megöl.</p>
<p>Ez is paradoxon; pedig igaz. Egészen realisztikus igazság.</p>
<p>Az emberi organizmus nincs az absolut boldogság számára
alkotva…</p>
<hr class="tb" />
<p>Milyen nagy bölcs volt az, a ki a farsangot a tél végére tette,
a mikor folyvást rövidülnek az éjszakák, és nem a nyár végére, a
mikor folyvást hosszabbodnak…</p>
<hr class="tb" />
<p>Csináljunk approximativ budgetet az «egészen rendes» férjnek az
idejéből, hogy mennyi marad annak a huszonnégy órájából a nő
boldogítása számára?</p>
<table>
<tr>
<td>Hivatal, iroda, országház</td>
<td class="tdr">5</td>
<td>óra</td>
</tr>
<tr>
<td>Étkezés (no, az még félig-meddig közös élvezet)</td>
<td class="tdr">2</td>
<td>«</td>
</tr>
<tr>
<td>Clubb, játékasztal</td>
<td class="tdr">4</td>
<td>«</td>
</tr>
<tr>
<td>Dohányzás</td>
<td class="tdr">2</td>
<td>«</td>
</tr>
<tr>
<td>Szinház</td>
<td class="tdr">3</td>
<td>«</td>
</tr>
<tr>
<td>Ujság olvasás</td>
<td class="tdr">45</td>
<td>percz</td>
</tr>
<tr>
<td>Borotválkozás</td>
<td class="tdr">15</td>
<td>«</td>
</tr>
<tr>
<td>Horkolva alvás</td>
<td class="tdr">6</td>
<td>óra.</td>
</tr>
</table>
<p>Marad az asszony számára netto 60 percz egy napra.</p>
<p>S ezek még mind csak himnemű, és nem nélküli osztozók, de hát ha
még nőneműek is előjönnek!</p>
<p>Azonban ez egészen rendes állapot. A 99 úr és 99 asszonyság
megszokja ezt szépen.</p>
<p>De hát az a századik, a ki a maga talányát kitalálta! A kinek a
nap feljöttétől a nap lementéig, s holdkeltétől holdszálltáig
minden percze azé, a kié minden gondolatja? <span class=
"pagenum"><a name="Page_117" id="Page_117">-117-</a></span></p>
<p>Pedig ilyen furcsa emberek is akadnak a világon.</p>
<hr class="tb" />
<p>Mikor egyszer egy hosszú, szenvedélyes csók után, Godiva
megtörülte az ajkát, a fehér zsebkendőjén egy vércseppet
talált.</p>
<p>Milyen sebesen elkezd dobogni a szív, mikor ez a kis vércsepp
megjelenik!</p>
<p>Mi van abban? A túlvilág pecsétje, mely az örömök privilegiumát
lezárja.</p>
<p>Godiva megrettent. Bertalan igyekezett őt megnyugtatni; hogy
ennek, nőknél, nincs semmi aggasztó jelentősége: előhordott neki
nagyszámú példákat ismerősei köréből, s tartott neki egy
pathologiai értekezést; csakhogy a szemei elárulták a belső
rettegést.</p>
<p>Másnap «véletlenül» látogatója akadt.</p>
<p>Első látogató, megnősülése óta. Az is csak oly véletlenül jött.
Egy hires fővárosi orvos. Nagyon régi jó barát! Régen nem látták
egymást! No de hisz az a jó, mikor az ember egy «orvos» jó barátot
sok ideig nem lát! Tréfás is volt minden beszélgetésük. Szó sem
volt a gyógyászati dolgokról. Itt is az a regula, hogy a ki a maga
mesterségéről beszél, birságot fizet.</p>
<p>Az orvos nem is kérdezősködött Godiva hogylétéről; inkább
bókokat mondott neki: úgy néz ki, mint az élet! S a kezét is csak
azért fogta a kezébe, hogy tiszteletteljesen megcsókolja; alig
tévedt az ujja az üterére.</p>
<p>De azért nem lehetett ezt az asszonyt megcsalni! Úgy
megtanította őt már a férje gondolatokban olvasni, és még valami
más: tán a balsors?</p>
<p>Tudta már jól, hogy ez védelmi készület. Meg van izenve a harcz
attól a vaskezű hatalomtól, a ki nem enged magával daczolni! S az
emberek mégis egyre védik magukat ellene és azokat, a kiket
szeretnek. Bertalan készül a hadjáratra.</p>
<p>Az első előkészület elfutni, az embernek: saját maga
<span class="pagenum"><a name="Page_118" id=
"Page_118">-118-</a></span> elől. Azt hiszi az ember, hogy az
lehet! Más ég alatt azt mondhatja: hiszen nem én vagyok!</p>
<p>Az orvos eltávozta után nehány napra megjelent az első köd a
vidéken. Ez a hideg pokol, a mi az eget elzárja az embertől.</p>
<p>Bertalan elkezdett Godivának panaszkodni a ködre. Hogy az őt
megöli. Azt mondta, hogy asthmája van. Ő neki van asthmája!
Szükségét érzi enyhébb égalj alá vándorlásnak. Ő simulálta a
betegséget. S egyszerre nyügös lett. Panaszkodott szédülésről,
fejfájásról, rheumatismusokról. Az orvos azt tanácsolta neki, hogy
a telet töltse Nápoly vidékén: Sorrentóban, vagy Capri szigetén.
Olyan jól játszotta a hypochondrát.</p>
<p>Godiva mindezekre csak az ő szokott mélabús mosolyával felelt.
Bertalannak rosszúl sikerült a tettetés. Godiva tudta azt már jól,
hogy ő az, a kinek Capriba kell menni, védelmezni ezt a földi
életet. Belenyugodott. Hisz ott is együtt lesznek.</p>
<p>Bertalan még egy kis világfájdalmat is affectált. Európában
akkor volt készülőben az a végzetes nagy harcz a két leghatalmasabb
ország között, melynek utófájdalmait még most is érzi az egész
világrész; mint a hogy egy ember, a kinek a karját amputálták,
minden időváltozásnál azt érzi, hogy a kezének az ujjai fájnak: a
mik már nincsenek. A németek és a francziák készültek egymást vérbe
fojtani.</p>
<p>– Megyek én ebből az őrült világból oda, a hová hír nem jön
utánam. A világ két legmíveltebb nemzete, a kiknek az emberiséget
az isteni tökélyhez kellene vezetni, rohan egymásra, mint Tamerlan
és Bajazid. Elmegyek oda, a hová hírlap se jön utánam!</p>
<p>És felkészíté az utra a feleségét.</p>
<p>Ő már bejárta Olaszországot előbb, ismerte az ottani égalj és
időjárás jó és rossz oldalait.</p>
<p>Egy derült őszi napot választott ki az elutazásra, az egész
elutazási tervet előre megállapítva Godivával. Az <span class=
"pagenum"><a name="Page_119" id="Page_119">-119-</a></span> volt a
terv, hogy Bécsen és Münchenen keresztül utaznak, éjjelenkint
pihenőt tartva mind a két városban, onnan azután Tirolon keresztül
Lombardiába s aztán egyenesen Rómába, ott ismét megpihennek. A
Nápolyig tartó uthoz előre meg kell aczélozni az ideget, mert ez
éppen csak a testvéröcscse annak a methodusnak, a mivel Chinában a
halálraitéltet kivégzik: hogy két ember folyvást rázza és nem
engedi elaludni, míg bele nem hal.</p>
<p>Budapesten Lándory (a kinek az a jó szokása volt, hogy az
indulási időnél mindig egy órával hamarább ment ki az indóházba)
egy kényelmesen ellátott sleeping-cart bérelt ki Godiva számára, a
hová őt előre elhelyezé; helyébe küldve a vacsorát. Godivának az
orvos látogatása óta igen véresre sült beafsteaket kellett minden
nap elköltenie és tokaji bort inni utána. A kalauz aztán bezárta a
coupét. Bertalan azt mondá Godivának, hogy csak nyugodjék szép
csendesen: ő maga átmegy szivarozni a szélső félcoupéba. Majd ha
Érsekujvárra megérkeznek, a hol a permanens czigányzene úgy is
felkölti az alvókat, ő is át fog jönni hozzá az alvó szakaszba
pihenni.</p>
<p>Godiva azonban nem tudott aludni addig, a míg a vonat el nem
indul. Hallotta, hogy több férfiutazó szállt be abba a waggonba, a
melyben ők voltak, s azok mind oda telepednek le a szomszéd
szakaszba; bőröndjeikkel, utitáskáikkal.</p>
<p>A vasúti kocsik közfalainak deszkája oly vékony, hogy azon
minden beszéd áthallatszik.</p>
<p>Godiva hallhatá jól az újon érkezett urak beszédjét. Magas,
orrhangon ejtett szavaik sejtették, hogy előkelő urak.</p>
<p>Először nagyon örültek egymásnak, hogy itt találkoznak.</p>
<p>Aztán mindjárt megczáfolták ezt az örömet azzal az
észrevétellel, hogy «kissé nagyon is sokan vagyunk itt!»</p>
<p>Egyik azt kérdezé: «Nem üres a félcoupé?»</p>
<p>Egy másik azt mondá: «Lándoryt látom benne ülni.» <span class=
"pagenum"><a name="Page_120" id="Page_120">-120-</a></span></p>
<p>– Egyedül? kérdé egy harmadik.</p>
<p>– Igen. Magában, felelt az előbbi.</p>
<p>– Akkor csak inkább szoruljunk itten össze.</p>
<p>Erre általános, csendes nevetgélés következett, elvegyülve lassú
összevissza beszélgetés morajába, a minek a tartalmát a waggonfalon
keresztül kivenni nem lehet.</p>
<p>De kitalálni lehet.</p>
<p>A discursust félbeszakítá a kalauz közbejötte, a ki a meneti
jegyeket jött hitelesíteni.</p>
<p>Azután jött még egy pár veszekedő utas, a ki a kalauzzal
hatalmaskodott, hogy neki nyisson más kocsiszakaszt, mert ő a
pipafüstöt nem tűri. Pedig csak abban a pillanatban dobta el a
szivarcsutakot a szájából.</p>
<p>Majd megindult a vonat, s a zakatoló robajban elveszett az
emberi beszéd értelme, a szomszéd szakaszok lakóira nézve.</p>
<p>Azután csak az egyes állomásoknál állt be egy kis csendes
időköz, mely alkalmat adott Godivának arra, hogy a mellék coupéban
mondottakat élvezhesse: Vácz, Nagy-Maros még semmi aggasztó
felfedezést nem hozott.</p>
<p>Folyvást Lándoryról folyt a beszéd. Úgy látszik, hogy ez
kifogyhatatlan thema. De még eddig csak csoda dolgokat tudtak
felőle elmondani. Nagyszerű mesterfogásait a bűnök kiderítésében;
ügyességét a gonosztevők vallatásánál. Egyik utazó annak a
kalandjának az elmeséléséhez is hozzá fogott, melyben Lándory a
puszták legfélelmesebb zsivány hősét személyes bátorságával, igaz
magyar módra törte le, felkeresve őt a pusztai csárdában, s
belevonva a cselszövénybe a betyár szeretőjét, a csaplár világszép
leányát. (Erre a történetre mondta azt Bertalan Godivának, hogy azt
csak egy hetærának mesélhetné el, ha azt akarná, hogy «az»
belészeressen. Hát «ő neki» nem is mondta el soha.)</p>
<p>Godiva mohó kiváncsisággal hallgatózott e mesére.</p>
<p>De csak odáig hallhatá, hogy Lándory egyszer lóra ült, a legjobb
viharszokta betyár-paripára, s kétcsövű fegyverét <span class=
"pagenum"><a name="Page_121" id="Page_121">-121-</a></span> magához
véve, egyes egyedül elindult a «puszták rózsájának» a látogatására,
télen, hóviharban.</p>
<p>Mikor a legérdekesebb része következett volna a mesének, akkor a
vonat megindult s a zuhogástól nem lehetett belőle többet
hallani.</p>
<p>Az esztergom-nánai állomáson már egészen más tárgyról folyt a
beszéd. Csak a tárgy volt más, a személy még mindig ugyanaz; a
félelmes utitárs, Lándory.</p>
<p>A kalauz tíz percznyi vonatkésést jelentett: a bécsi szembejövő
gyorsvonatnak valami akadálya volt utközben.</p>
<p>Tíz percz alatt aztán sok szépet lehet elbeszélgetni.</p>
<p>– De hát annyi dicsőség után, hogy lehet az, hogy Lándory mégis
úgy félrevonul a világtól? kérdezé egy lágy, fuvolázó hang.</p>
<p>– Talán inkább a világ ő tőle? felelt rá egy ráspolyéles
hang.</p>
<p>– Dehogy! Állítá egy gordonka-bassus; ő valóságos kedélybeteg.
Aligha a Lipótmezőre nem kerül.</p>
<p>Ekkor aztán túlharsogta valamennyit egy éles, francziásan hadaró
organum.</p>
<p>– Ez mind nem az igazi ok! Lándoryt kizárja a világból egyenesen
az, hogy megházasodott!</p>
<p>– Tán mesalliance-t csinált? tudakolá a fuvolahang.</p>
<p>– Rosszabbat annál. Elvette a nagy internationális rablóbanda
bankárjának a leányát, a ki orgazdája volt a többieknek.</p>
<p>Godiva felszökött az ágyáról. A szíve elkezdett lázasan verni.
Úgy jött neki, hogy megverje ököllel a waggon közfalát s
átkiáltson: «Ne rágalmazzátok az én halottamat!»</p>
<p>Hanem aztán lecsillapodott, mert a gordonka hang ellenmondott a
hadaró kelepnek s védelmébe vette Traumholdot.</p>
<p>– Az nem áll. Traumhold tudtán kívül kezelte a rablott pénzeket:
azt hitte, hogy azok forradalmi czélokra szolgálnak. A politika
áldozata volt. <span class="pagenum"><a name="Page_122" id=
"Page_122">-122-</a></span></p>
<p>– Hát akkor mért lett öngyilkossá? kérdezé a szelelőrosta
hang.</p>
<p>– Nem is lett azzá. Az inasa gyilkolta meg! szólt közbe a
ráspoly hang. Az egy rémséges gonosztevő. Én olvastam az egész
történetet; benne volt a «Pester Journal»-ban. El is csipték a
gazembert; elitélték husz esztendei fogságra.</p>
<p>Most meg már a Pétert szidják. Az is fájt Godivának.</p>
<p>– De hát azért mért kellett a bankár leányát elvennie
Lándorynak? Tudakolá a lágyhangú.</p>
<p>– Vádolta a lelkiismeret; magyarázá a mélyhang. Nem tudott többé
aludni, mióta a bankár meghalt. Mindig annak az alakja jelent meg
előtte éjszaka. Őt okolta a haláláért és háza bukásáért.
Vezeklésből vette el aztán a bankár leányát.</p>
<p>– Mind rosszul vagytok értesülve! rikácsolt közbe a ráspolyéles.
A mi Lándory barátunk nagy astronomus. Előre lát! Speculátióból
vette el a bankár leányát.</p>
<p>– Hogyan? hogyan? kiáltanak közbe mind a hárman.</p>
<p>– Úgy, hogy ő, ki az aktákba belenézett, rájött, hogy ha
Traumhold vagyonából mind azt a kárt megtérítik is, a miért
felelőssé tehető, a végleszámolásnál még mindig marad a bankár
leányára egy kerek millió.</p>
<p>«Egy millió! Ah, ez már valami!»</p>
<p>Ezt az indokot úgy látszik, hogy mindenki bevehetőnek
találta.</p>
<p>Godivát most már a hideg rázta: a férjét rágalmazzák a
legundokabb gyanusítással! Ne zörgessen-e még át hozzájuk?</p>
<p>Nyugalmat erőszakolt fájó idegeire s tovább hallgatózott, hátha
még «jobb» is jön?</p>
<p>Jött.</p>
<p>– No már én azért a millióért sem vettem volna el azt a leányt:
orrhangzott fel a sebesen beszélő véleménye.</p>
<p>– Miért nem?</p>
<p>– Nagyon furcsa hirek keringenek róla. Egész Bécs <span class=
"pagenum"><a name="Page_123" id="Page_123">-123-</a></span>
beszéli, még a saját rokonai is. Hirhedett volt a könnyű
erkölcseiről már Bécsben is. Mindig körül volt véve imádóktól, s
azokat úgy tudta bolonddá tartani, hogy mindenik azt hitte, hogy ő
az igazi. Most aztán mindent kibeszélnek róla. Hogy csak egy adatot
hozzak fel. Atyja halála után a genialis kisasszony kiment
Münchenbe act rajzolást tanulni! Tudjátok? S ott oly scandalosusan
viselte magát, hogy egyszer a háziura felmondta neki a szállást,
éppen karácsonyestén tartott botrányos orgia miatt.</p>
<p>Godiva összetette a kezeit: azon imádkozott, hogy miért nem hoz
az Isten most egy vasuti összeütközést létre, a melyben legyenek
összemorzsolva a vádlók és vádlottak egy salaktömeggé?</p>
<p>Mennyivel jobb volna úgy meghalni, mint így!</p>
<p>A szembejövő vonatnak azonban még csak a távoli jeladó fütyülése
hangzott s odáig Godivának még sok hallani valója volt.</p>
<p>– Ez az oka, vevé át a szót a sebesen hadaró hang, hogy Lándory
úgy kerüli a világot; mert olyan nőt vett el, a kit nem vihet
társaságokba. Hiszen kinálta őt már a kormány magas hivatalokkal,
államtitkár, főispán lehetne, de egyiket sem fogadhatja el, mert ez
a fatális házassága útjában van. Se nem viheti a feleségét a
salonokba, se maga salont nem nyithat: nem koczkáztathatja, hogy
nők nem mennek el az estélyére. Valóságos szerencsétlenség szegény
Lándoryra!</p>
<p>Végre berobogott az állomásra a bécsi vonat s a várakozó vonat
tovább indulhatott.</p>
<p>Godiva bámult azon, hogy ő még mindig él!</p>
<p>Hát nem elég ennyi mérgezett nyíl egy emberi szívnek, hogy abba
hagyja a mechanikus működését?</p>
<p>Minek is él ő ezen a világon?</p>
<p>Hogy nyűge legyen egy kiváló alaknak, a ki férfikora virágában
kénytelen magát eltemetni felesége miatt egy tengeri szigetre? A
kitől senki sem kérdezi, hogy van a <span class="pagenum"><a name=
"Page_124" id="Page_124">-124-</a></span> feleséged? a ki senki
előtt e szót ki nem ejtheti: «a hitvesem».</p>
<p>Milyen jó volna meghalni.</p>
<p>Úgy jött neki az egész, mint egy álom.</p>
<p>Azonban alig indult meg a vonat, léptek közeledtek a
waggonfolyosón az ő coupéja felé. Már a lépteit is ismerte.
Bertalan jött hozzá.</p>
<p>Godiva igyekezett nyugalmat erőszakolni magára, felső öltönyét,
vállfűzőjét levetette: úgy tett, mintha aludnék. Azt hitte, hogy
jól tud majd tettetni.</p>
<p>Csak hogy az ereiben lázasan lüktető vér elárulta.</p>
<p>– Átjöttem hozzád, mondá Bertalan, gondosan becsukva maga után a
coupé ajtaját. Azt hittem, hogy ez a sok külső lárma, kocsifütty,
felzavart az álmodból.</p>
<p>– Igen. Aludtam, mondá Godiva.</p>
<p>Hanem a keze mást mondott Bertalan kezének.</p>
<p>– Neked lázad van? mondá a férje megijedve.</p>
<p>– Nem. Nem. Semmi bajom sincs.</p>
<p>– Akor más történhetett veled. Ezek az emberek ideát valamit
beszélhettek, s te ezt kihallgattad.</p>
<p>– Nem! Nem! sietett tiltakozni Godiva. Semmit sem hallottam.</p>
<p>– Az üteredről érzem, hogy «igen». Ez nem láz, ez lelki
felindulás. Én rólam beszéltek, meg te rólad. Mindenféle
rosszat.</p>
<p>Godiva most rémülten kapta meg mind a két kezével Bertalan
karját, mintha erővel vissza akarná őt tartóztatni. S ezzel árulta
el éppen a lelke háborgását.</p>
<p>– Te hallottad? kérdé suttogva.</p>
<p>– Nem én. Még egy coupé választott el bennünket. De azért mégis
tudom, hogy rólad beszéltek, meg én rólam; valószinüleg az atyádról
is. No ne remegj. Ebből nem lesz semmi affaire. A kitalált és falon
keresztül hallott sértésekért nem szokás elégtételt «kérni». –
«Venni» igen: annak idején. – Csakhogy az egyének arra sem
érdemesek. Az egyiket, a hadarót, úgy hivják a casinóban,
<span class="pagenum"><a name="Page_125" id=
"Page_125">-125-</a></span> hogy «a pletyka Napoleon.» Az az éles
ráspolyhangu pedig a «salon-hyæna». – Rágalmaznak ezek mindenkit;
bibornokot, királyt, saját szűzleánytestvérüket és az édesanyjukat
is. Nem esnek beszámítás alá. Egyszer egy hirhedett országos nagy
hazafinak a temetésén voltam velük egy csoportban; az alatt, a mig
a pap beszentelte a halottat, a mikor még annak a bebalzsamozott
orczája be sem volt takarva a szemfödéllel, a szent zsolozsma
hangjai alatt: et lux perpetua luceat ei! annyi őrült rágalmat
anecdotáltak el a megdicsőült felől, hogy én csak azt vártam, hogy
mikor ugrik fel egyszer a halott a ravataláról s vagdalja a fejéhez
a gyászoló kiséretnek a koporsójára rakott koszorukat. – Azért
salon-hyaena a nevük.</p>
<p>Godivának kezdett az ideges reszketése elcsillapulni.</p>
<p>Bertalan nagyot nevetett, olyan hangosan, hogy a szomszéd
coupéban is meghallhatták.</p>
<p>– Akarod, hogy elismételjem, mit hallottál tőlük a deszkán
keresztül? Először boszankodtál rajta, másodszor mulattatni fog.
Úgy-e elmondták, hogy én kerülöm a világot, a mióta megházasodtam,
mert a feleségemet nem vihetem társaságokba. Egy hirhedett orgazda
leányát! Úgy-e így nevezték atyádat? ösztönükben van. Erre aztán
valaki védelmébe vette a megholtat, s kiderítette, hogy nem az volt
a gazember, hanem én, a ki tudom, hogy ártatlanul lett áldozattá, s
előre látva, hogy vagyonának nagy része megmarad, arra speculáltam,
mikor az árva leányát behálóztam s elvettem.</p>
<p>Ezt oly ős-humorral adta elő Bertalan, hogy Godivát csiklandós
nevetésre kényszeríté vele. Milyen tréfásan hangzik az ő szájából
ez az utolsó rágalom.</p>
<p>– Bizonyosan azt is elmondták, hogy én a biztosító társaságtól
is nagy összeget kaptam kelengyéül veled.</p>
<p>– Nem! Nem! Azt nem mondták, tiltakozék Godiva: elárulva vele,
hogy az előbbieket mégis csak kitalálta Bertalan.</p>
<p>– De azt csak elbeszélték, hogy én a kárvallott felekkel
<span class="pagenum"><a name="Page_126" id=
"Page_126">-126-</a></span> kiegyeztem a Traumhold vagyonából
megtérített kárpótlás felett, s felét megtartottam magamnak. Abból
vettem egy palotát Budapesten.</p>
<p>Godiva szeretett volna kaczagni is, mérgelődni is.</p>
<p>– Nem! Nem. Egy szót sem.</p>
<p>– Bizonyosan mondták. Csak te nem hallottad a kocsirobajtól.</p>
<p>S aztán addig nevetett Bertalan, a míg Godivára is elragadt a
nevetés.</p>
<p>Hanem azért az a fellázadt ütér még egyre verte az alarmot.</p>
<p>Hiszen nem az a fájó pont, hogy e képtelenségeket beszélik,
hanem hogy ennek a beszédnek hatása van! Azért e sok rettenetes
mende-mondának mégis az az eredménye, hogy Lándory Bertalan nem
teheti fel a koszorúit, mert fáj tőlük a feje.</p>
<p>Bertalan tovább hüvelyezte a boszorkányborsókat.</p>
<p>– Úgy-e, azt beszélték, hogy én nem mehetek a feleségemmel
sehová, mert attól tarthatok, hogy visszautasításra találok? Még te
rólad is beszéltek? Ah! A sok megrémült bécsi ismerős és jó rokon
bizonyára elég sok pikáns történetkét hozhatott felőled forgalomba,
hogy a jó viszony megszakítását igazolja vele. Müncheni
aktrajzolás! Karácsonyéji orgia! Háziur által kiűzetés!</p>
<p>Godiva most görcsös nevetéssel ölelte át erőszakosan Bertalan
fejét.</p>
<p>– Hát ezt honnan tudod?</p>
<p>– Bizony nem gondolatolvasás útján. Igen egyszerű a dolog. Mikor
ki voltunk hirdetve, mint jegyesek, az esküvő napjáig csak ugy
özönlött hozzám az anonym-levél. Mindnyájan jól voltak
értesülve.</p>
<p>– S te egy arczvonással sem árultad ezt el én előttem.</p>
<p>– Dehogy nem! Hányszor kérdezted tőlem, miért van olyan
szertelen jó kedvem?</p>
<p>– És ez ellen nincs oltalom?</p>
<p>– De van. Mikor a szemetet fölkavarja a szél, akkor <span class=
"pagenum"><a name="Page_127" id="Page_127">-127-</a></span> ott
találunk egy gyöngyszemet, mely nem repült a többivel az arczunkba.
Ez az oltalom! Ha ezer száj köpködi felém mérges tajtékát, olyan
emberektől, a kiket nem becsülök, egyetlen szó megtisztít tőle, a
mely olyan embertől jön, a kit tisztelek. S ilyen ember is van a
világon.</p>
<p>– Szeretném én azt megismerni.</p>
<p>Bertalan elgondolkodott rajta, hogy beszéljen-e még többet.
Egymásután húzta ki csendesen a tőröket neje szivéből. De a
méregcsepp mégis ott maradt.</p>
<p>A becsérzete a nőnek volt halálra sértve! Hogy ő az a
hitvestárs, a ki miatt a férjek legjobbikát, a hirhedett nagy
embert számkivetik a világból. Ez nagyobb szenvedés volt minden
halálos betegségnél.</p>
<p>Bertalan tanakodott magában. Az a csepp vér ölje-e meg őt vagy
ez a csepp méreg? Talán még az előbbi enged alkudni magával?</p>
<p>Ez az utóbbi nem.</p>
<p>Elszánta rá magát, hogy hozzányul ehhez a gyógyszerhez.</p>
<p>Elővette a tárczáját s kivett belőle egy aranyszegélyű
meghívójegyet.</p>
<p>– Hát hogy lássad, mennyire nincs semmi alapja annak a
szószátyárkodásnak, mintha «te» volnál az útjában annak, hogy én a
világban megjelenjek, tekintsd meg ezt a meghívót. Ebben a király
és királyné hívják meg fejedelmi várlakukba tánczestélyre Lándory
Bertalant, nejével együtt.</p>
<p>Godiva reszkető kézzel vette át a meghívó jegyet.</p>
<p>– S miért nem mondtad ezt meg otthon énnekem, kérdé Godiva,
elernyedve, elbúsultan?</p>
<p>Mit mondjon neki? Hogy rejtse el szavai közé, a mit érez?</p>
<p>– Tartottam tőle, hogy te erre a meghívásra azt fogod mondani:
«menjünk el!» hogy nem fogod megtagadhatni magadtól azt az
elégtételt, azt a gyönyört, hogy a lábainál térdelhess annak a nagy
asszonynak, a ki téged az egész <span class="pagenum"><a name=
"Page_128" id="Page_128">-128-</a></span> világ rágalmával szemben
fölemel, s a ki bizonyára oly követelő a női erényben, hogy ha
herczegi koronát viselnél is a fejeden, de ha egy lehelletnyi folt
volna a női jellemeden, a palotája küszöbét sem léphetnéd át
soha.</p>
<p>Godiva még mindig nem látott tisztán.</p>
<p>– De hát miért féltél te, hogy kedvet találok kapni, hogy az
udvari bálba elmenjek?</p>
<p>Bertalan huzódozott a választól.</p>
<p>– Azért, mert oda – kivágott ruhában kell menni.</p>
<p>Godiva arczán negédes mosoly vonult át.</p>
<p>– Hát nem vagyok én elég szép decolletálva?</p>
<p>Most is úgy volt.</p>
<p>Erre a szóra már nem talált Bertalan más választ, mint hogy
keblére ölelte a nejét.</p>
<p>Egy szót sem tudott mondani. A lefüggönyözött lámpás sem engedé,
hogy arczvonásaiban olvassanak, de utoljára mégis elárulta valami.
Egy forró vízcsepp, mely Godiva vállára hullott.</p>
<p>Ezt a forró vízcseppet nevezik az emberek könycseppnek is.</p>
<p>Ez aztán megsúgta azt a nehéz titkot Godivának.</p>
<p>Odafonta a karjait Bertalan nyaka körül és suttogva beszélt
hozzá.</p>
<p>– Nekem nem szabad bálba mennem többé, úgy-e? Nagy beteg vagyok?
Nem te érted kell Capriba utaznunk, hanem én végettem?</p>
<p>Bertalan csak a csókjaival tudott neki felelni, csókolta a
szemeit, a homlokát, aztán a kezét, annak mind az öt ujját sorba: –
csak az ajkát nem.</p>
<p>A nő pedig egészen meg volt dicsőülve. Az a csepp méreg nem
fogja többé megölni: csak az a csepp vér – talán…</p>
<p>– Köszönöm neked, hogy ezt tudattad velem. Már most meggyónom
neked, hogy eddig én mind azt tettem, a mi az életet megrontja: ha
valamire azt mondták, ez egészségtelen, ez halálos! csak azért is
tettem. Ezentúl <span class="pagenum"><a name="Page_129" id=
"Page_129">-129-</a></span> őrizni fogom magamat. Meg akarok
gyógyúlni. Élni akarok! Te veled sokáig élni, boldogul. Milyen jó,
hogy ezt megtudtam. Most már nem fáj semmim.</p>
<p>S azzal engedte, hogy lefektessék, betakargassák.</p>
<p>– Aludjál csendesen.</p>
<p>Még egy dolog jutott eszébe.</p>
<p>– Úgy-e, ha Bécsbe megérkezünk, nem fogsz ezekkel az emberekkel
itt szót váltani?</p>
<p>– Ne tarts tőle. Ezek Pozsonynál ki fognak szállni.</p>
<p>– De én hallottam, hogy Bécsig mennek.</p>
<p>– Érsekujváron meg fogják tudni a kalauztól, hogy ebben a
coupéban itt «én» vagyok feleségestől, s akkor ki fognak szállani
Pozsonynál. – Valami még mindig vagyok. A «nagy kutya», a kit jó
kikerülni.</p>
<p>Miért van olyan erős hitük a szenvedőknek azokban a délszaki
vidékekben, hogy a halál szigora elől oda menekülnek?</p>
<p>Mikor beszélni hall az ember azokról az örökzöld tájakról: azt
hiszi, hogy az a paradicsom. Pedig épen ez a dajkája a
búskomorságnak. Az örök egyforma virány. Soha sem takarja az a szép
fehér hó az alvó földet; nem rajzolja tele az ablakot szeszélyes
kezü tündér jégvirágaival, az örökké járó tenger soha sem változik
át sima jégtükörré. Nincsen tavasz. Nem kérdezhetjük meg a föld
alól kibuvó első jáczintcsirától: minő az álom oda alant?</p>
<p>S az örökzöld virányban nincs énekes madár. Azoknak a fáin
hernyó nem élődik, s a nélkül a fülemile, rigó meg nem települ; a
pacsirtát meg összefogja az olasz, s megeszi polentával.</p>
<p>Capri bizonyára csak olyan embereknek való, a kik el akarják
magukkal feledtetni, hogy van még világ, nemzet, emberiség, élet; a
kiket nem érdekel semmi izgalma a jelennek, csak egy emlék a
multból, s egy remény a jövőben.</p>
<p>Lándory Capriba vitte a nejét, hogy ott eltemetkezzék vele élve.
Czélt ért. Úgy elfelejtették, mintha soha a világon <span class=
"pagenum"><a name="Page_130" id="Page_130">-130-</a></span> sem
lett volna. Senki sem beszélt róla többé. Meghaltak mind a ketten
szépen.</p>
<p>Vajjon «ki», «hol» fog feltámadni közülük?</p>
<h2>A KÉT HAJÓ.</h2>
<p>Az egyik volt ő felsége, az olasz király hadihajója, a
Fulminante, melynek kapitánya szivességből felvette Lándory
Bertalant, hogy Genuába szállítsa; külömben napokig kellett volna
várnia, pedig sürgetős útja volt.</p>
<p>A másik hajó pedig volt egy ólomkoporsó, ugyanarra a hajóra
felvéve. Ebben pedig utazott Godiva – haza – ahhoz a kis otthonhoz,
a melynek az ablakán egyre járnak ki és be a zengő méhek.</p>
<p>A búcsú-lövéseket sokszorosan visszahangzotta a nápolyi várfok,
aztán a Castello d’ovo bástyái, majd a sorrentói sziklák; a hajó
két fehér kéményéből felgomolygó fekete füst, mint egy óriási
gyászfátyol vonult el mögötte. A tenger egyik fele ezüsttől
csillogó zöld volt, a másik fele pedig élesen elmetszve, fekete,
mint a tinta. S e tintaoceán határán égett egy hosszú tűzvonal, a
felhőkárpit és a tengerszín között, a leáldozott nap utófénye. A
lángvonal között, mint egy tengerbe épített gula, meredt föl Capri
sziklaszigete.</p>
<p>Lándory összefont karokkal, mélyen lehajtott fővel támaszkodott
az árbocznak. Tekintete az előtte keresztben fekvő ólomkoporsó
fölött a távolba tévedezett. A mint aztán lassankint alább-alább
sülyedt a szigetorom a tengerhatárba, a mint annak az utolsó csúcsa
is elmerült a sötétségbe, a mit a tengerrel összeborúló felhő
képezett, a téveteg tekintet visszakerült az előtte fekvő tárgyhoz.
Ahhoz a túlvilágra vivő hajóhoz.</p>
<p>Tehát csak álom volt mind ez? Egy két esztendeig tartó
varázs-álom. Annyi ideje mult, hogy Godiva kitalálta azt a
gondolatját: «ne menj el! maradj itt örökre!» <span class=
"pagenum"><a name="Page_131" id="Page_131">-131-</a></span></p>
<p>Hát ez az «örökre!»</p>
<p>Hát csak álom volt az egész boldogság? Azok az édes napok, a
miknek minden órájában hajnal volt, azok a perczek, a miknek vége
nem akart lenni?</p>
<p>Az is mind álom, hogy ott jártak kéz kézben a sorrentói
narancserdők között, s dobálták egymást lehullott narancscsal, mint
két pajkos gyermek? Az mind álom, hogy ott nézték a cocumellai
tengerparton, hogy jön hullám hullám után zúgva, ágaskodva, aztán
elterül sisteregve, s a mint visszavonul, már le van törülve a
fövénybe írt szó: «Godiva, Bertalan: szeretlek?»</p>
<p>Az is álom, hogy együtt látták egymást, szellemmé dicsőülve a
tündérfényű azurbarlangban, hogy együtt keresték az arbutusok közt
a virágzó cyclament, s milyen örömük volt, ha egyet találtak? Álom
volt a tengeren látott szivárvány, mely a víztükrébe nézve teljes
körré egészült ki, átölelve a közötte vitorlázó halászbárkákat? A
hosszú, magányos séták a langy-meleg estéken, s a jövendőről
mondott mesék? Két embernek kölcsönös egymást imádása, a kiknek a
lelke egymásba elveszett, s magában gondolkodni sem tud.</p>
<p>Hát az édes csókok? Az ébresztő, az elaltató csók? «Ha meghalok
is: szeretlek!» Drága csókok! A mikért meg kell fizetni. Talán
annyi nappal tovább tartott volna az élet, a hány csók el lett
pazarolva. – Ez is álom?</p>
<p>Minden álom volt!</p>
<p>Csak egy nem volt.</p>
<p>Az a véghagyomány, a mit utolsó óráiban suttogott szerelmesének,
a mikor már tudta, hogy válniok kell.</p>
<p>– Úgy-e bár, szerelmem, ha egykor atyám nevéről elmulik a
homály, megmaradt vagyona a te kezedbe jut, te abból egy
alapítványt fogsz tenni szerencsétlen árvaleányok megmentésére, s
ez az atyám nevét fogja viselni?</p>
<p>Fogadást tett rá, hogy úgy tesz. Ez már nem álom. Ez igaz.
<span class="pagenum"><a name="Page_132" id=
"Page_132">-132-</a></span></p>
<p>Aztán még valamit akart mondani a haldokló. De már nem volt
ereje, nem volt hangja hozzá.</p>
<p>Hanem ő kitalálta, hogy mit akar még mondani. S ő mondta el
neki:</p>
<p>Van egy ember, a ki «mi miattunk» ártatlanul szenved, te azt
nehéz fogságából ki fogod szabadítani!</p>
<p>Az az üdvözült mosolygás, mely a haldokló arczát átvilágítá,
válaszolta, hogy el van találva az utolsó ohajtása. Csak ez az egy
nehéz teher kötötte még a lelkét a földhöz. A mint attól
megszabadult, repülhetett.</p>
<p>Ha azt hinné, hogy az is álom, a halott felemelné azt a
leforrasztott ólomfödelet szellemkezével s elmondaná neki: «úgy
van!»</p>
<p>Mély elmerengéséből a hajóskapitány szava verte fel.</p>
<p>– Nehéz felejteni, uram, úgy-e?</p>
<p>– Ha nehéz volna, még lehetséges volna, felelt rá Bertalan.</p>
<p>– Megjön az. A feledés, mondá a kapitány. Én tudom mi az, a mit
ön szenved, mert én is vesztettem el egy hitvest, a ki szép,
kedves, fiatal volt: együtt járt velem a tengeren. Útközben halt
meg. Az utolsó öt perczben, a mikor az ágya mellett ültem,
elkezdett énekelni: olyan hangon, a minőt én soha nem hallottam.
Egy dal volt a meghalása. Én azt hittem, hogy ezt a dalt soha el
nem fogom felejteni: hogy megőrülök bele.</p>
<p>– És el tudta ön felejteni?</p>
<p>– El ám.</p>
<p>– Tán újra megnősült?</p>
<p>– Soha többet. Ez nem tengerésznek való. Lássa ön: még ön
szerencsés. Szépen hazaviszi a halottját, otthon lefekteti a
családi sírboltjába. Eljárhat hozzá, vihet neki virágokat. De én
nekem a tengerbe kellett eltemetni a halottamat. Látnom kellett azt
az örvényt, a mi a hullámba temetett kedvesem után támad, az
izenethozó buborékokat, a mik az örvényből feljönnek. S aztán az
átlátszó sírdombot, a mi föléje hömpölyödik. Önök, a szárazföld
<span class="pagenum"><a name="Page_133" id=
"Page_133">-133-</a></span> boldog lakói, ha a temetést elvégezték,
haza mennek a sírkertből s nem látják azt maguk előtt; de a
tengerészszel együtt jár a temető. Képzelje ön, ha önnek
éjjel-nappal egyik sírdombról a másikra kellene lépdelni, mint a
hogy járok én egyik sírhalomról a másikra. Azt hittem, hogy nem
tudok a tengeren maradni többé. Egész monomania lepett meg ettől a
gondolattól.</p>
<p>– És kigyógyult ön belőle?</p>
<p>– Ki ám. Kár, hogy azt a radikalis curát, a min én átestem,
önnek fel nem ajánlhatom, mert az nem kapható mindennap. Fél év
telt már bele, hogy a nőmet elvesztém, s azt a dalt, a miben a
lelkét kilehellte, még mindig egyre hallám, nem a fülemmel, de az
egész lelkemmel. Ekkor ütött ki a háboru, poroszok, olaszok és
osztrákok között. Én ott voltam a lissai tengeri ütközetben, mint
hajóhadnagy, a «Ré d’Italia» födélzetén. Abban a végzetes perczben,
a midőn az osztrák hadihajó orrával a «Ré d’Italia» derekába
furódott, én fenn voltam az árboczkötélzeten. Az iszonyú
taszítástól oly sebesen hajlott egyszerre a hajó a tulsó oldalára,
hogy a hajókötélzet, mint valami óriási æol-hárfa zendült meg bele.
Ez volt a zene, uram! A következő perczben már sülyedt a hajó; az
osztrák hadihajó gyorsan húzta ki az orrát az oldalából, s arra ez
elkezdett megfordulni. Én az árboczkötélzetről egyenesen leugrottam
a tengerbe. A kardom és revolverem aláhúztak, folyvást mélyebbre
szálltam. De nem vesztettem el az eszméletemet. Hirtelen
lekapcsoltam az oldalamról az övemet s azzal a fegyvereim súlyától
megszabadulva, elkezdtem magamat a tenger felszinére felküzdeni.
Már ekkor az egész hajó sülyedt alá. Ezer élő ember volt rajta.
Mikor ennek az ezer embernek a halálordítása, melyben utolsó
lélekzetét kiadja, megzendült ott a vizek mélységében, hogy az
egész tenger, mint valami óriási hangszer viszhangzott bele: ez
volt aztán a dal! Azt hittem, hogy megfojt, agyonszorít ez a
rémséges halálzene! Fuldokolva küzdtem fel magamat a vízszínére. Az
óriási hajó akkor <span class="pagenum"><a name="Page_134" id=
"Page_134">-134-</a></span> sülyedt el épen a víz alá. Az utolsó
árbocza, a rákapaszkodó emberekkel még csendesen elfordult maga
körül, s akkor aztán támadt utána egy mély forgatag örvény,
melyben, mint a leforrázott hangyaboly, keringett az összekuszált
embertömeg. Az örvény egyre tágult, széles hullámokat túrva maga
körül, melyek, mint a szökőkút lövelltek fölfelé. Egy ilyen
hullámhegy felkapott a hátára, felvitt a magasba, úgy, hogy még
egyszer letekinthettem abba az ezreket elnyelő tölcsérbe, s aztán
kiköpött a torkából a víz-leviathán messzire, mint a hogy egy békát
kifúj az orrán a czethal. Ekkor aztán már csak az ágyúk bömbölését
hallottam. Fuvolaszó az, uram! az után a hang után, a mit oda lenn
a tenger produkált… Ettől a naptól fogva aztán nem kisértett többé
sem ébren, sem álmomban a haldokló feleségem hattyudala.</p>
<p>– Hanem az a tengerfenéki kardal?</p>
<p>– Igenis az; a járókelő hullámokon sem láttam többé az ő
domborodó sírját; csak azt a nagy örvényt amott!</p>
<p>– Ez erős gyógyrendszer volt. Kár, hogy nekem hasonlóra
nincsenek kilátásaim.</p>
<p>– Ki tudhatja azt, uram. Férfi soha sem bizonyos a sorsa felől.
Manfredet nem tudták kigyógyítani a szellemek a búskomorságból:
ment volna csak emberek közé veszekedni, azok majd kikurálták volna
becsületesen.</p>
<p>Reggelre Civita Vecchia elé ért a hajó: ott a kapitány pihenőt
tartott, hogy a Rómából küldött hivatalos sürgönyöket átvegye.
Azokkal együtt a napilapokat is meghozták.</p>
<p>A mint a legelsőt felnyitotta a kapitány, annak mindjárt az
elején egy kövér betükkel nyomtatott táviratot pillanta meg, mely
még az ő olasz temperamentumát is fel tudta fokozni.</p>
<p>Nem tagadhatta meg magától, hogy a hirlappal a kezében be ne
rontson Lándory szobájába, a ki még akkor aludt.</p>
<p>– Nézze ön! A németek csakugyan bevonultak Párisba. <span class=
"pagenum"><a name="Page_135" id="Page_135">-135-</a></span></p>
<p>– Miféle németek? kérdé Lándory elbámulva.</p>
<p>– Miféle németek? Hát Moltke, meg Bismark.</p>
<p>– Hát mit akarnak azok Párisban?</p>
<p>– Uram! Engem választott ön ki tréfálkozása tárgyának, vagy
nincs még egészen ébren?</p>
<p>Lándory biztosítá a kapitányt, hogy soha sem szokott
tréfálkozni, s mind az öt érzékének teljes használatában érzi
magát.</p>
<p>– Hát ön talán semmit sem tud arról, hogy a németek és francziák
között háboru folyik?</p>
<p>– De igen, a mult tavaszszal akadt egy lap a kezembe, melyből
azt olvastam, hogy a francziák átkeltek a Rajnán három helyen. De
ez a hír annyira izgatólag hatott a nőmre, hogy lázba esett tőle. E
naptól fogva aztán többé nem bontottam fel a lapokat, a miket
utánam küldtek.</p>
<p>– Hogyan? ön a mult esztendei tavasz óta nem olvasott
ujságot?</p>
<p>– Nem. Ha olvastam volna: a nőm észrevette volna az arczomról, a
mit megtudtam.</p>
<p>– És így ön a Saarbrück és Saarlouis melletti csetepaték óta nem
bír semmiről tudomással?</p>
<p>– Azt tudom, hogy akkor a németek hátrányban voltak.</p>
<p>A kapitány kaczagott és mérgelődött egy hujjában.</p>
<p>– Hisz ez unicum! Ön pénzért mutogathatná magát. Hát ön nem tud
semmit a wörthi ütközetről, a gravelotti nagy mészárlásról? Nem
tudja, hogy Sedánnál elfogták Napoleon császárt egész seregével?
Nem tudja, hogy Bazaine Metzet föladta százötvenezernyi seregével?
Nem tudja, hogy Párist ostromolták? Nem tudja, hogy mi az a
commune? Nem tudja, hogy a Tuilleriákat felgyujtották a
forradalmárok? Sejtelme sincs a petroleurökről? Csak úgy egyszerre
esik ön bele a párisi capitulatióba?</p>
<p>Bertalan azt a zengő tengert vélte hallani a füle körül, melynek
ezer halálordítás ad élő hangot. Mi az ő szelid fájdalma ez
irtóztató csapásokhoz képest?</p>
<p>Hiszen, ha azt irja valaki, hogy egy szép asszony nászútra
<span class="pagenum"><a name="Page_136" id=
"Page_136">-136-</a></span> kelt a férjével, vidáman, szerelmesen,
s azután a másik fejezetét a mesének azon kezdi: két év mulva
utazott haza ólomkoporsóban, arra is azt mondja, a ki ezt olvassa:
«hisz ez kegyetlenség!» Hát még ha azt irják, hogy egy hatalmas,
dicsőséges nemzet elindult a maga világverő vezérével a diadalútra:
s aztán elforgatják két esztendő történetlapjait, s folytatják e
szóval: «e szép nagy nemzetet legázolva, összetörve, most teszik a
koporsóba!»</p>
<p>Olyan borzadály lett egyszerre úrrá minden idege fölött, a minőt
nem érzett, midőn kedves halottjának a kezét jéggé fagyni érzé a
kezében.</p>
<p>– És ön meg tudta tagadni magától, hogy másfél évig hirlapot ne
olvasson? Ez nagyobb lemondás, mint mikor én egy évig letettem a
szivarozásról, hogy a beteg nőmet ne boszantsam vele.</p>
<p>A két férfi kezét nyujtá egymásnak.</p>
<p>(Nem hiszik ám ezt el, a kik nem próbálták, hogy mire képes egy
férfi, a ki igazán szeret?)</p>
<p>– No, önnek akkor most pokolbeli nagy élvezete lesz! Ha mind meg
vannak azok a hirlapjai, a miket a keresztkötésből ki nem bontott.
Mi csak poharankint nyeltük e csodákat, ön egyszerre úszhatik
bennük. Én azt tanácsolnám önnek, hogy hátulról kezdje az olvasást,
mert különben valami még eddig az orvosok által nem ismert
betegséget kap tőle, a mi csakugyan méltó volna egy olyan kivételes
lényhez, mint ön.</p>
<p>– Ugy teszek, hátulról visszafelé fogom olvasni a
történetet.</p>
<p>– Önnél nagyobbszerű abstinentiát csak Nordenskjöld svéd
kollegámtól hallottam, a ki az északi Jeges-tengernek egy
végerődjében, valahol a Jugor-Scharon túl, talált egy orosz
kormányzót, a kit minden évben egyszer szokott meglátogatni: az
elviszi a számára az egész lefolyt évben megjelent hirlapokat. S ez
a becsületes ember nem hogy a legújabb hirekre volna kiváncsi, de
elteszi szépen az <span class="pagenum"><a name="Page_137" id=
"Page_137">-137-</a></span> egész csomagot s naponkint a
sorbakövetkezőket leszedi belőle s olvassa 1870 junius 30-ikán,
hogy mi történik 1869. junius hasonló napján?</p>
<p>Ennek a jó adomának csak maga nevetett a kapitány.</p>
<p>Bertalan feje körül már zúgott az a tenger, mely örvénylő
tölcsérébe egyre sodorja alá az emberek miriádjait, országok
jólétét, anyák reménységét, nemzedékek vívmányát, s melynek sötét
fenekén nem tudni, mi lakik?</p>
<p>A míg a hajóút tartott, azalatt csak önmagával volt dolga, annak
az átálmodott két évnek a története olyan volt rá nézve, mint az
Apocalypsis könyve. A mint azonban a hajó a genuai kikötőbe ért s
kezdődött a szárazföld, egyszerre vége lett a boldog
világonkívülélésnek. Az ember nem mehetett olyan helyre, a hol
Elsass-Lotharingiáról, meg az öt milliárdról ne beszéltek volna. A
véres drámának csak az utójátéka folyt már, a hol franczia küzd a
franczia ellen, a communardokat lövik csoportostul főbe.</p>
<p>A világtól elmaradt utazó minden lépten-nyomon beleütközik az ő
tudta nélkül megváltozott világrendbe. A facchino, a ki a málháját
kiczepeli az avisogőzösről, a szeme közé nevet, mikor a borravalót
a kezébe nyomja.</p>
<p>– Mi ez? Egy bajocco! A pápa képével! Hát nem tudja az úr, hogy
a bajocco nem jár többé?</p>
<p>Mikor pedig a douanon megjelen, hogy bevallja a magával hozott
szállítmányok minőségét s végül bediktál egy ólomkoporsót, akkor a
hivatalnokok, a pénzügyőrök, a vámtisztek, még a hordárok is
egyszerre, cholerikus mérges kaczagásban törnek ki.</p>
<p>– No ez már jó! Egy ólomkoporsó!</p>
<p>– No igen, egy ólomkoporsó és benne egy halott: huszonnégy liter
borszesz között. Mi van ezen nevetni való?</p>
<p>Hiszen rendes körülmények között bizony nincs azon semmi
tréfálni való ürügy, hanem e mostani körülmények szerint mégis csak
magára vessen az az utazó, ha jól kinevetik, a ki restelte
elolvasni az olasz kormánynak <span class="pagenum"><a name=
"Page_138" id="Page_138">-138-</a></span> 1870. január 6-án minden
hivatalos lapban közzé tett rendeletét, mely szerint az ólom
kivitele Olaszországból szigoruan eltiltatik.</p>
<p>Jó is volna! Azt mondani, hogy koporsó! ólomból!</p>
<p>Nem volt mit tenni mást, mint érczkoporsót szerezni, az ólomból
készültet felnyittatni s aztán még egyszer találkozni a
halottjával, mikor azt az egyik koporsóból a másikba átteszik. A
borszesz még egészen épségben tartá, az arczvonásai sem
változtak.</p>
<p>Az érczsarcophagban azonban nem marad meg a borszesz, mert az
nem záródik hermetice. Erre nézve is van kiadott rendszabály a
vámhivatalban.</p>
<p>Az érczkoporsót olvasztott viaszszal öntik tele, mely a
holttestet egészen elfedi.</p>
<p>Azután egy egész waggont kell a számára kibérelni s hátra kell
hagyni a nápolyi orvos hivatalos parerejét, hogy a halott nem
ragályos betegségben mult ki.</p>
<p>A másvilágra csak könnyű az út, de más országba nehéz utazni a
holt embernek.</p>
<p>Ez az átkozott próza épen jó az embernek a szivét
kicserzeni.</p>
<h2>A MÉREGKEVERŐ.</h2>
<p>A mint a sírboltajtót bezárta Lándory, sietett a fogadásának a
beváltása után.</p>
<p>Budapesten is sokat kellett megtanulnia. A miniszterek közül, a
kiket két év előtt tisztelhetett, egyet sem talált a hivatalaikban.
Két esztendő nagy idő s a világ forgandó. Nem buktak azok meg, csak
helyet változtattak. Az egyik elment Bécsbe külügyminiszternek, a
másik szintén oda közös pénzügyérnek, a harmadik a király oldala
melletti miniszternek, a negyedik bankigazgatónak: helyükben csupa
új emberek ültek.</p>
<p>Az első tapasztalata az volt, hogy minden ismerőse, a
<span class="pagenum"><a name="Page_139" id=
"Page_139">-139-</a></span> kivel találkozik, olyan képpel fogadja,
mintha ő volna az a hires angol, a kit a vadak elfogtak, aztán
tetőtől talpig czifrára megtätowáltak. Az egyiknek nem jut hirtelen
eszébe a neve: «a! a! Lándory!» Ez bámul rajta, hogy még él! A
második megcsodálja, hogy megnőtt a szakálla! A harmadik megöleli,
a kezét megszorongatja, s igazán el van telve örömmel, hogy ismét
itt látja. Ez gratulál neki a felesége halálához, a ki miatt nem
járhatott a társaságba. Most már újból salonképes. És aztán beszél
neki minden ember az öt milliárd hadisarczról.</p>
<p>Az nem volna baj, hogy a közönség elfelejtette régen az ő viselt
dolgait, a nagy rémpörrel együtt; de nagyobb galiba az, hogy a
miniszterek is elfelejtették, s mikor azon kezdi, hogy ő egy
foglyot akar kiszabadítani, mindenik azt hiszi, hogy III.
Napoleonról beszél.</p>
<p>A maga régi jó barátjával, a miniszterrel, a kivel fogadott
valamibe amaz emlékezetes koronázási bálban, csak jó volna, mert az
épen jó helyre került: a király oldala mellé miniszternek. Annak
csak egy emlékeztető levelet kell küldenie: Kegyelmes uram, kedves
barátom! A fogadásomat megnyertem: «te adsz nekem valamit, a mi
neked nem kerül semmibe, és a mi nekem nem használ semmit. Én tehát
kérek tőled egy elitélt rabot: neve Kalthahn Péter. Eszközölj
számára amnestiát». A gentleman miniszter bizonyára honorálni fogja
a vesztett pariet. Hanem az a baj, hogy egy szabadon bocsátandó
gonosztevő dolga iránt még a belügyminiszter és az
igazságügyminiszter is érdeklődik: azok pedig új emberek; az egész
rémpör, Rózsa Sándor, Monterosso, Traumhold a maguk Lándoryjával
együtt tiszta holdbeli történet rájuk nézve: azoknak tehát
élőszóval kell elmondani a magyarázatot, indokokat, hogy miért van
az ötszáz illavai rab között egy, a ki nem tartozik oda.</p>
<p>Végre ez is megjárta a maga útját. Lándory megkapta a kegyelmi
levelet Kalthahn Péter számára.</p>
<p>Csakhogy ekkor megint egy kis galiba jött közbe: a miről
<span class="pagenum"><a name="Page_140" id=
"Page_140">-140-</a></span> ő neki ismét nem volt tudomása. Persze,
az ujdonságrovatot nem olvasta el a lapokban: külömben értesülve
lett volna, hogy az illavai fegyházban lázadás ütött ki a rabok
között, mely fegyveres erővel lett elnyomva s ennek következtében
többen a legjobban terhelt rabok közül a szamosujvári fegyházba
lettek átszállítva. Azok között vala a Péter is.</p>
<p>Lándory tehát hiába tette meg az utat Illavára; vissza kellett
térnie Budapestre, hogy az igazságügyminisztertől új engedélyt
kapjon a szamosujvári fegyencztelep meglátogatására.</p>
<p>Ez időköz alatt megint nyilt alkalma valami csodálatos
rendkívüliség által hiressé tenni magát.</p>
<p>A trieszti Generali biztosító intézet kerestette fel
hivatalosan, azzal a megszólítással, hogy vegye fel az intézet
pénztáránál a felesége halálával esedékes 200 ezer forintot, a
halál napjától számított 4%-os kamatokkal.</p>
<p>Lándory azt felelte vissza a Generalinak, hogy neki nincs
birtokában semmiféle biztosítási polizze.</p>
<p>Erre a Generali megint azzal replikázott, hogy akár van az úrnak
polizze, akár nincs a kezében, a biztosítási kötvény a társaságnál
be van jegyezve, a pénzt fizetik.</p>
<p>S mintha a társaság vezérigazgatói maguk is gondolatolvasóknak
álltak volna be, mellékelve a felszólításhoz megküldték az
alapszabályaikat, s azokon történt változtatásokat.</p>
<p>Az ilyen időszaki határozat kétszer is alá volt húzva, kék és
veres plajbászszal.</p>
<p>«A biztosított összeg öngyilkosság esetében is kifizettetik, ha
az életbiztosítás a haláleset előtt három évvel köttetett, s ha az
illető három éven keresztül fizette a biztosítási díjt.»</p>
<p>S ez a határozat két nappal előbb lett hozva, mint Traumhold
bankár rejtélyes halála bekövetkezék.</p>
<p>Erre aztán Lándory azt válaszolta, hogy csak maradjon hát a
biztosítási összeg a társulat pénztárában, négyes <span class=
"pagenum"><a name="Page_141" id="Page_141">-141-</a></span>
kamatra, félévi felmondással, majd egyszer rendelkezni fog a
tőkéről is, meg a kamatairól is.</p>
<p>Hogy ez nem maradt titokban, az természetes.</p>
<p>Talán másutt is, nemcsak Magyarországon, erősen megbámulnának
egy embert, a kit 200 ezer forinttal erőszakosan kinálnak, s azt
feleli erre, hogy csak hadd maradjon ott, a hol van.</p>
<p>Ez is az unicumok, a hihetetlenek muzeumát öregbíti.</p>
<p>Lándory, a mint a szamosujvári fegyencztelep igazgatóságának
szóló rendeletet megkapta, sietett fel Erdélybe. Két nap alatt
odaért Szamosujvárra.</p>
<p>Az ottani állami fegyház hajdan apáczakolostor volt, ölnyi
széles falai, kettős vastag vasrácsok az ablakain, a lépcsőzetek,
folyosók mindenütt dupla vasrostélyajtókkal elzárva. A bejáratainál
fegyverben álló őrség, mindenütt szigorú rend, felügyelet.
Nyolczszáz ember van ott együtt, a ki mind tíz éven felüli
szabadságvesztésre van elitélve. A gonosztevők mágnási háza ez.</p>
<p>Csakhogy ezek mind dolgoznak. A földszinti termek megannyi
műhelyek: asztalosok, kádárok, kerékgyártók, nyergesek dolgoznak a
mester utasítása szerint, a mester maga is fegyencz. A
lakatosműhelyben egy hirhedett betörő tolvaj felnyithatatlan
zárakat készít. (Saját találmánya, a párisi világtárlaton díjat
kapott érte.) A kápolnának a falaira szenteket és angyalokat fest
frescóban egy elítélt rab, a másik az oltárszobrokat faragja.
Valaha utonálló volt mind a kettő.</p>
<p>Az óriási konyhában roppant kondérokban főzik a jóizű ételt, s a
nagy kemenczékből épen akkor szedik ki az illatozó czipókat.</p>
<p>A nagy hálótermek az első emeleten nappal üresek; külön vetett
ágya minden rabnak, a falon egy táblácska a nevével és
életkorával.</p>
<p>Lándory megdicsérte a vezető igazgatót azért, hogy e táblákról
elhagyták a fegyencz vétkének megnevezését, a hogy korábban szokás
volt. <span class="pagenum"><a name="Page_142" id=
"Page_142">-142-</a></span></p>
<p>A második emeleten vannak a szabóműhelyek, a pokróczszövő
székek, a daraszológépek.</p>
<p>Lándory nem idegen abban a társaságban.</p>
<p>A rabok optimátesei az ő kezén keresztül kerültek ide.</p>
<p>Ő is rájuk ismer: azok is ő reá.</p>
<p>Megtalálja a varrógép mellett Rózsa Sándort, a puszták
fejedelmét; a gyapjutépő gépnél a rablóvilág Herculeseit, Farkas
Bénit, Krokmanlikot, s beszédbe elegyedik velük.</p>
<p>Egy hosszú teremnek a zugában, az ablak előtt ül magányosan egy
magas szál férfi, rövidre nyirt sűrű őszhajjal, s ir.</p>
<p>Ez a társaság könyvvezetője. Mert a consortiumnak rendes üzlete
van: mindenki keres, pénzt szerez; annak kétharmada az államé, a
miért ellátást ad, egyharmada a munkás fegyenczé, a mit
kiszabadulásakor megkap, vagy időközben elküldhet a családjának.
Erről pontos számadást kell vezetni. A ki ezt a hivatalt végzi, az
a «bankár».</p>
<p>Lándory ráismert benne Kalthahn Péterre.</p>
<p>– Ez a legveszedelmesebb gonosztevő az egész társaságban, sugja
fülébe halkan az ellenőr.</p>
<p>– Ismerem, mondá Lándory. Kezemben volt a feje.</p>
<p>– Azóta még qualifikálta magát. Megduplázta a
kapitulatióját.</p>
<p>Lándory odament a számadásai mellett ülő fegyenczhez. Az szabály
szerint felállt a közeledtére s katonás állásba helyezte magát, s
mint egy felhúzott óragép, melynek a rugóját megnyomják, elverte a
kötelességszerű mondatot:</p>
<p>– Nevem Kalthahn Péter, negyvenöt éves vagyok felekezetnélküli,
nőtelen, trencsénmegyei születésű; vétkem orgyilkosság és rablás,
gazdámat megmérgeztem, és pénztárát kiraboltam. Ezért halálra
lettem itélve, kegyelem útján büntetésem tizenöt évi fogságra
változtattatott. Másodszor az illavai államfegyházban kitört
fegyenczlázadásban <span class="pagenum"><a name="Page_143" id=
"Page_143">-143-</a></span> tettleges részt vettem. Ezért újabban
tizenöt évre lettem elitélve.</p>
<p>– Tehát összesen harmincz éve van neki, mondá Lándory az
igazgatóhoz fordulva.</p>
<p>– Csak huszonhét és fél: harmadfelet már leült.</p>
<p>– Hogyan tűri büntetését?</p>
<p>– A legnagyobb nyugalommal. Épen azért a legveszedelmesebb
ember. Nagyobb befolyása van a fegyenczekre, mint minden
felügyelőnek és papnak. Ha mások türelmetlenkednek, ő csendes
szavakkal lecsillapítja őket. A legmakacsabb természetű rabokat meg
tudja puhítani. S ezen álarcz alatt a legengesztelhetetlenebb
rosszakarat rejlik nála. A feje tele van kiszabadulási tervekkel.
Önnek lesz alkalma még ez órában meggyőződni arról a roppant nagy
befolyásról, a mit ez az ember a többi fegyenczekre gyakorol. Egy
fegyencz meghalt, azt fogják temetni. Nazarénus volt. Semmiféle
felekezethez nem tartozott. Annálfogva pap nem fogja neki a
végkiséretet adhatni. A fegyenczek lelkiismeretét nem lehet
kényszer alá vetni. A nazarénusság nagyon terjed közöttük. S ez még
jó, mert a nazarénusnak kötelessége a maga patriarchája előtt
minden bűnét meggyónni. Ez az ember az ő patriarchájuk. A
temetésnél ő fog szólni. Semmi egyebet nem szabad neki elmondani,
csupán a Miatyánkot. Majd meglátja ön, hogy mit tud ez az ember egy
Miatyánkból csinálni?</p>
<p>A vár harangja megszólalt: a készülőre szólt.</p>
<p>A fegyenczek egyszerre abba hagyták a munkáikat, a foglárok
«sorakozz!» szavára kettős sort képeztek, s a fegyveres őrök
kiséretében elhagyták a műhelyt.</p>
<p>Kalthahn Péternek előbb egy elővigyázati rendszabályt kellett
magán megtörténni hagyni. A két kezére könnyű bilincset tettek.</p>
<p>– A veszedelmesebb raboknál alkalmazzuk azt, mondá az igazgató,
midőn a fogházon kívül bocsáttatnak. A temető kívül van. Ha bilincs
nem volna a kezükön, könnyen zenebonát kezdhetnének. <span class=
"pagenum"><a name="Page_144" id="Page_144">-144-</a></span></p>
<p>Igaz, hogy imádkozni összebilincselt kézzel is lehet.</p>
<p>Lándory az igazgató kiséretében lement a külső udvarra; a hol az
egész fegyencz nép össze volt már gyülekezve. Az udvar közepén
egyszerű deszkakoporsóban feküdt a halott. Ősz hajú, borostás arczú
vén ember. Hatvanöt évének felénél többet vasrostély mögött élt le.
Most már megszabadult.</p>
<p>A raboknak daltársaságuk is van, szabad nekik énekelni. A ki
betanította őket, valamikor pópa volt. Nagy vétség miatt lett
életfogytig elitélve. Itt most karmester, énektanító. Gyönyörű
hangja van.</p>
<p>A rabok kardalát viszhangozzák a komor falak, s mikor annak vége
van, hat bajtárs vállára emeli a koporsót, melyben a halott
fedetlen arczczal az ég felé fordulva fekszik, s azzal megindul a
hosszú menet a kapun keresztül, négyes sorban. Két sor fegyencz
középen s két sor foglár szélről, élesre töltött szuronyos
fegyverekkel.</p>
<p>A temető nem messze van a fegyháztól: csupán az ő számukra van
az ott. Némelyik sírnak a fejénél kereszt is van; a többinél csak
egyszerű fejfa. Két kezdő betűje a névnek, aztán meg a halál éve és
napja. Ha jönne még valaki tudakozódni az ott alvó felől,
megtalálja a fegyház halottas könyvébe beirva az egész nevét. De
hát ki keresné őket? Időjártával benövi a sírt a fű, élő fát nem
ültetnek rája.</p>
<p>Az új lakost lebocsátják társai a megásott gödörbe, a közben
tréfálkoznak vele: «nem cserélnénk madráczot, komám?» mond az
egyik. «Ennek már szabad pipázni!» biztatja a másik: «hogy fog ez
holnap bámulni, hogy nem költi fel a porkoláb!» «Hallgassatok el!»
kiált rájuk a rabok patriarchája, s a sír szélén állva elmondja
fölötte a Miatyánkot.</p>
<p>Minden mondás után szünetet tart, az meg van neki engedve, hogy
a hallgatók meggondolhassák jól, hogy mit kértek attól a nagy
birótól?</p>
<p>Lándory csakugyan meggyőződött róla, hogy lehet <span class=
"pagenum"><a name="Page_145" id="Page_145">-145-</a></span>
gyülekezet, melynek közepette az Úr imája a minden szónoklatok
leghatásosabbjává emelkedik. Az utolsó mondatnál: «szabadíts meg a
gonosztól», sokan elkezdenek zokogni.</p>
<p>Azután a szónok egy marék porondot szórt a sírba; a körülállók
mindegyike hajított utána egy göröngyöt; négyen a kapákhoz fogtak s
aztán zuhogott alá a sírba a föld. Bevégezte egy rövid ének.</p>
<p>Ismét hangzott a foglárok szava: «sorakozz! indulj!» Az
élőhalottak visszatértek a sírkertből a másik temetőbe, a börtönbe.
A harangszó elhallgatott. A munka újra kezdődik.</p>
<p>– Kalthahn Péter, maradjon idelenn? parancsolá az igazgató.</p>
<p>A nevén szólított azon a helyen állt meg, a hol a parancsszó
találta.</p>
<p>– Ön magányosan akar vele beszélni? kérdezé az igazgató
Lándorytól.</p>
<p>– Igen. Egyedül. Üres a «dühöngők» zárkája!</p>
<p>– Üres.</p>
<p>Az egy földszinti szoba, az őrhelylyel átellenben, melynek
vasajtója egyenesen az udvarra nyilik; ablaka magasan van, kettős
rácscsal ellátva. Azonkívül a vasajtón is van egy szellentyű,
melyen keresztül a börtönbe láthatni. A zárka bútorzata egy ágy,
asztal és ülőke; mind nehéz, tömör tölgyfából faragva: azokat össze
nem lehet törni, sem fegyverül használni.</p>
<p>Az igazgató felnyittatá a zárkát.</p>
<p>– Két fegyveres foglár az ajtóhoz álljon.</p>
<p>– Szükségtelen, mondá Lándory. Ne legyen a közelemben senki.</p>
<p>– Bocsásson meg, uram. Én ugyan nagyon jól ismerem önnek a
személyes bátorságát a gonosztevőkkel szemben. Az a hirhedett
rablógyilkos odafenn a gyapjutépő gépnél maga beszélte el, hogy a
vizsgálat előtt ő volt a legdühösebb önre s esküdözött, hogy ha
egyszer egy kést <span class="pagenum"><a name="Page_146" id=
"Page_146">-146-</a></span> kaphat és önt megláthatja, ha békó lesz
is a két kezén, le fogja önt szurni. Erre ön felhozatta őt magához,
levetette róla a lánczokat, bezárta mögötte az ajtót, s akkor
letett eléje egy éles kést az asztalra, s azt mondá neki: «te azt
beszéled, hogy ha egyedül kaphatsz, egy késsel a kezedben, hát azt
a szívembe fogod ütni. No hát itt van a kés, hadd látom, van-e
bátorságod, hogy megölj?» S erre a szóra a sámsoni erejű gonosz
elkezdett reszketni, térdre esett és gyónt. Ezt megtehette ön a
Krokmanlikkal, de ne kisértse meg a Kalthahn Péterrel, mert az egy
raffinált komédiás: szeliden beszél önnel, alázatos arczczal,
teljes nyugalommal. És a legnagyobb szelidségből egyszerre a
rézbőrű indián szilajságával szökik önre, s ha megragadja önt
azokkal a rettenetes ökleivel, a mik a vasrudat elhajlítják: ön egy
percz alatt veszve van.</p>
<p>– Nem félek tőle. Egyedül akarok vele maradni.</p>
<p>– Azért én a közelben leszek. Ez az én kötelességem.</p>
<p>Lándory előre ment a zárkába, utána Kalthahn Péter, a kinek a
kezeiről levették a bilincseket.</p>
<p>Mikor egyedül maradtak, Lándory leült az asztal mellé,
megjelölve Kalthahnnak a helyet, hová álljon.</p>
<p>– Kalthahn Péter, ön azt vallotta magára, hogy gazdáját
Traumhold bankárt megmérgezte.</p>
<p>– Úgy van.</p>
<p>– Ez nem igaz. Önnek nem lehetett azt az embert megölni, a ki
önnek gyermekkorától fogva jóltevője volt, a ki önnek apját, anyját
tartotta holtukig. Ön az egész családnak kedvencze volt, mi vihette
volna önt arra az elhatározásra, hogy gyilkosává legyen a
jóltevőjének?</p>
<p>– Sokat olvastam a hirlapokban hasonló esetekről, hogy inasok,
hivatalnokok, a kik hosszú évsoron át a becsületesség mintaképei
voltak, egyszerre csak elrabolták a rájuk bizott pénztárt, ha
rákerült a sor, gyilkoltak is: és aztán elszöktek a rablott
pénzzel, s éltek vigan szép leányok társaságábon, dinom-dánom,
dobzódás között. Kedvet kaptam hozzá. A példa csábít. <span class=
"pagenum"><a name="Page_147" id="Page_147">-147-</a></span></p>
<p>– Én pedig azt mondom önnek, hogy ön nem keverte a mérget
Traumhold számára, s az egész szökése a kirabolt pénztárral csak
úgy volt intézve, hogy önt a legelső állomáson elfogják, s önnek a
gyilkossági és rablási bűnténye csak eltakargatása volt Traumhold
öngyilkosságának.</p>
<p>Péternek még az ajkai is elsápadtak e szóra.</p>
<p>– Esküszöm, uram!</p>
<p>– Ne esküdjék! Én minden körülményt ismerek. Traumhold olyan
bajba keveredett, melyből világi fogalmak szerint más menekülés nem
volt, mint leszámolni az élettel. Becsülete és vagyona, a látszat
menthetetlenül elveszve. De volt egy nagy összegre szóló
életbiztosítása. Ezt meg akarta a leánya számára menteni. Ezért
vállalta ön magára a gyilkosság vádját. Ez öntől mesés önfeláldozás
volt.</p>
<p>– Nem! Nem! Nem! kiáltott a rab, s most már szikráztak a szemei,
s öklével a mellét verte. Én voltam a gyilkosa.</p>
<p>– Csak nyugodt vér, Péter, mondá Lándory, odalépve a rabhoz s
vállára téve a kezét. Önnek az egész elvállalt bűne egy nagy hiba
volt: egy tévedés. Az a biztosító társaság, melynél Traumhold halál
esetére szerződést kötött, néhány nappal előbb már határozatot
hozott, mely szerint a biztosított összeg még öngyilkosság esetében
is ki lesz fizetve. Ime, nézze ön ezt a nyomtatványt. Olvassa el az
aláhúzott sorokat.</p>
<p>Péternek a hideg veriték gyöngyözött a homlokán, mikor e sorokat
olvasá. Nagy küzdelemnek kellett odabenn támadni a lelkében.
Azonban ismét csak visszanyerte a fegyencznél szokásos
óvatosságot.</p>
<p>– Hát én ebből mit tudok meg?</p>
<p>– Azt, hogy a biztosított összeget kifizetik Traumhold
örökösének még akkor is, ha annak nem gyilkos kéz, hanem saját
akarata idézte is elő a halálát.</p>
<p>Péter most már ravaszul nevetett.</p>
<p>– Hát most én ezen mit vegyek magamnak? Hiszen <span class=
"pagenum"><a name="Page_148" id="Page_148">-148-</a></span> ha
visszavonom a vallomásomat, ha azt mondom: én nem öltem meg a
bankárt; ravaszság, tréfa volt az egész pénztárkirablás és ha azt
nekem kegyesen el is hinnék; s az azért kapott tizenharmadfél
esztendőmet ide ajándékoznák: még akkor is maradna a másik tizenöt
esztendő a hátamon, a mit az illavai lázadásban való részvételért
kaptam. Nekem is van életbiztosításom tizenöt esztendőre,
hahaha!</p>
<p>Ez a cynikus kaczagás itt a börtönben úgy hangzott, mintha
valami csontházból a váz-emberek kezdenének el a hozzájuk betévedt
halandóra nevetni.</p>
<p>– Ön ebbe a lázadásba valószinűleg akarata ellen keveredett,
mondá Lándory.</p>
<p>– Nem, uram. Egyike voltam az «értelmi szerzőknek», a hogy
hivatalosan mondják. A kitörésnél ott voltam a vezér Monte Rosso
oldalánál. Az a golyó, mely őt leteríté, épen úgy találhatott volna
engem is. Mi igen jól értettük egymást. A törvényszék semmiképen
nem becsülte túl az érdemeimet, mikor tizenöt esztendővel tisztelt
meg. Tessék elhinni, hogy ez olyan szabott ár, mint a két
krajczáros zsemlyéé.</p>
<p>– Mindegy, szólt Lándory szárazon. Azért ön mégis amnestiát
kapott, minden állítólagos, vagy valóságos vétségeire nézve s a mai
nappal megszünik rab lenni. Szabad emberré lesz.</p>
<p>Ez a nagy mondás épen semmi hatást sem tett a rabra.</p>
<p>Az obligát térdreborulás, kézösszekulcsolás, hálálkodás, mind
elmaradt.</p>
<p>A hallott örömhir által meglepett ember közönyösen állt az
«evangelium» hirdető előtt. S még az ajkait pittyeszté:</p>
<p>– Minek nekem az az amnestia? szólt vállvonva. Hát hová jutok én
ezzel? Itt most solid alkalmazásom van. A társaság, a melyben élek,
respektál, tart reám valamit. Mindnyájan ismerjük egymást. Tudjuk,
hogy kik vagyunk? egyikünk sem kérkedik; az igazi érdemeink
köztudomásra <span class="pagenum"><a name="Page_149" id=
"Page_149">-149-</a></span> vannak. Szükségeinkről gondoskodva van.
Kapunk jó ételt, kenyeret (a milyet Olaszországban csak a herczegek
esznek, mikor nevüknapja van); kapunk egyforma divatú ruhát,
éjszakára tiszta ágyat, nappal becsületes munkát; vasárnap
pihenünk, énekelünk kardalban, muzsikálunk, olvasgatunk.
Felügyelőink, előljáróink az igazgatón kezdve az utolsó foglárig,
szigoruan, de emberségesen bánnak velünk. És aztán mind azért, a mi
velem a vasrostélyon belül történik, nem kell senkinek azt
mondanom, hogy «köszönöm». Nem követel magának részt a
háládatosságból senki. Úgy vagyok itten, mintha valami kisebbszerű
asteroidba belelőttek volna, a melyen nem fér el több ezer
embernél, s a hol minden embert a mennyei gondviselés lát el minden
szükségessel. A paradicsomi Ádám, Éva nélkül! Nem kivánkozom a régi
földre vissza többet. Mit keressek én még a világban? Szolgának
neveltek: semmi mesterséget nem tanultam. Ahhoz meg, hogy fát
vágjak az utczán, nincsen izlésem. Ha most innen kilöknek, rosszabb
vagyok a partra dobott halnál. Ki fogad meg cselédjének egy
börtönből kiszabadult méregkeverőt?</p>
<p>– Én veszem önt magamhoz, mondá Lándory.</p>
<p>A rab összecsapta a kezeit.</p>
<p>– Ön akar engemet magához venni? «Ön?» és «engemet?» Ez, uram,
bocsásson meg ön, ha igazi nevén mondom; (fegyencz vagyok, nem
tudom válogatni a szót) ez hetvenkedés! Hogy ön akar engemet
szolgájának megfogadni, a kire rábizza éjjeli álmát, ivópoharát, az
ételét! Mi akar ez lenni? Fogadott ön valakivel, hogy ezt is meg
meri tenni? Ön experimentálni akar rajtam, mint mikor a megkötözött
kutyán vivisectiót visznek véghez, mint mikor a tengeri nyúlba
beoltják az ebdühöt. De én nem vagyok se kis kutya, se tengeri
nyúl. Nehéz indulatokkal teljes, haragot eltevő, nyájaskodásokkal
meg nem engesztelhető ember vagyok. Hagyjon itt engemet! Higyje el,
hogy a magam helyén vagyok. Ha zsivány kell önnek, a <span class=
"pagenum"><a name="Page_150" id="Page_150">-150-</a></span> kivel
kisérletet akar tenni, válaszszon a kilenczszáz közül vaktában
egyet. Lehet, hogy szerencséje lesz vele. Lehet, hogy megtanítja a
farkast apportirozni. De engem ne vigyen ki innen! Kérdezze meg
csak az igazgatót.</p>
<p>– Én pedig önt fogom innen kivinni, s ezt nem azért teszem, hogy
lélektani merész kisérletet kezdjek el önön végrehajtani. A mint a
börtönajtón kilépünk, azt mondom önnek: «Kalthahn Péter! Erre van
éjszak, arra nyugot, amarra dél, emerre kelet! tessék választani,
melyik égalj lesz önnek jobb». Hanem ön arra fog jönni, a merre én
megyek, maga jó szántából, és mellettem marad, minden kényszerítés
nélkül.</p>
<p>– Erre kiváncsi vagyok, mondá a fegyencz, karjait keresztbetéve
mellén.</p>
<p>– Engem nem valami kisérleti hóbort hozott arra az eszmére, hogy
egy méregkeverésért elitélt orgyilkost szabadítsak ki a börtönből,
hanem erős fogadás, a mit haldokló nőmnek tettem. Szegény
Godivámnak utolsó kivánsága az volt, hogy szabadítsam ki az ő
érette ártatlanul szenvedő Pétert.</p>
<p>– Micsoda Godiva? kiáltá fel a rab.</p>
<p>– Traumhold leánya: az én nőm. Két évig éltünk együtt, míg a
halál el nem szakított. Boldogok voltunk.</p>
<p>– Traumhold Godiva az ön neje? kiabált a fegyencz. Annak a
férfinak a leánya, a ki ön miatt halt meg: elkárhozva ezen a földön
és a másvilágon! Mit tett ön vele? Erőszakkal kényszeríté, bűvitalt
adott neki?</p>
<p>– Önként választott gyámjának, s egy évig művészi munkával
tartotta fenn magát az én tanácsom szerint.</p>
<p>– Munkával? Munkával? dörmögé a rab. Ezt már elhiszem. Ez az ő
vonása.</p>
<p>– A szünidő alatt Münchenből lejött hozzám a falusi jószágomra,
a nővérem látogatására. Nővérem hirtelen meghalt. Mi megszerettük
egymást és összekeltünk.</p>
<p>– Mesének tetszik ez, mert nagyon szép. <span class=
"pagenum"><a name="Page_151" id="Page_151">-151-</a></span></p>
<p>– Hát egy bizonyítványt is mutatok önnek. Olvassa el ezt a
legutolsó levelét a biztosító társaságnak.</p>
<p>Odaadta a rabnak a levelet.</p>
<p>Péter összehúzott szemöldökkel olvasta az irást, beleütögetve az
öklével s egyes szavakat mormogva belőle: «született Traumhold
Godiva», «meghalt Capri szigetén, mellbajban», – «eltemetve
Bartafalván Magyarországon». (Hazahozta magával!) Mégis igaz hát.
Szerette nagyon. S nem vette fel a pénzt a halála után.</p>
<p>Azzal hirtelen odafordult Lándoryhoz.</p>
<p>– Hallotta ön őt még kaczagni valaha?</p>
<p>– Mindennap.</p>
<p>– Hát vissza tudta adni, a mit elrabolt tőle? A nevetését? Hát
miért kellett neki meghalni?</p>
<p>– Azért, mert nagyon szeretett.</p>
<p>– Hát valóban gondolt ő a szegény Péterre valaha? Nem szidott,
nem átkozott? Az apja gyilkosát?</p>
<p>– Hisz engem is azért szeretett meg, mert azt mondtam neki, hogy
nem tartom önt Traumhold megölőjének.</p>
<p>– Uram! Ön mégis csak vivisectiót követ el rajtam, mint a
megkötözött kis kutyán. Most már a szivemet bonczolja!</p>
<p>– Hát még valamit mutatok önnek, Péter. Itt van a
jegyzékkönyvecském, a melybe hol én karmoltam valami vázlatot, hol
a kedvesem rajzolt bele egy-egy alakot, a mi elénk került Capriban,
vagy Nápolyban. Keresse ön fel benne az utolsó lapot.</p>
<p>Azon a lapon volt lerajzolva egy fegyencz, két kezén békóval, a
mint egy dupla rostélyú ablakon kibámul; a kép alá irva: «emlékül
férjemnek».</p>
<p>Annak a fegyencznek az arczában saját magára ismert Kalthahn
Péter.</p>
<p>Azzal ez a kemény ember, a milyen hosszú volt, úgy vágta végig
magát a zárka kőpadlatán arczczal s elkezdett ordítva zokogni, mint
egy vadállat. <span class="pagenum"><a name="Page_152" id=
"Page_152">-152-</a></span></p>
<p>Erre berohant a zárka ajtaján az igazgató, a porkoláb, az
őrök.</p>
<p>Lándory inte nekik, hogy csak maradjanak.</p>
<p>Lehajolt a fegyenczhez, hogy felemelje a földről. Nem birta. Az
a lábait tartá átölelve: a saruit áztatta könyeivel.</p>
<p>Aztán, mikor elvégezte, térdre emelkedett, s vad indulattal
szakítá kétfelé a mellén rabköntösét, durva szőrös mellét
kimutatva, mintha azt akarná, hogy a lelkébe lássanak.</p>
<p>– Most már, uram, követni fogom önt, mint az árnyéka, s meghalok
önért, a mikor kelleni fog.</p>
<p>A fegyházigazgató nagyot bámult ezen a beszéden.</p>
<p>– Hová követnéd te ezt az urat, Kalthahn Péter, mint az árnyék?
Van te neked még huszonhét esztendőd árnyékban henyélni való.</p>
<p>– Kalthahn Péter hátralevő büntetése legmagasabb kegyelem útján
el van engedve, mondá Lándory, átadva a hivatalos levelet az
igazgatónak.</p>
<p>Az egyik bámulatból a másikba esett.</p>
<p>– Uram! Ön a legveszedelmesebb gonosztevőt ereszti szélnek! Hisz
ez azon fogja kezdeni, hogy önt magát megöli az úton s aztán
rablóbandát szervez.</p>
<p>– Velem fog maradni.</p>
<p>– Talán magához veszi komornyiknak? Vagy tán épen
pinczemesternek, vagy szakácsnak? Nem mondok ellene. Csak azt az
egyet kérem, hogy ha egyszer meglátogatom önt uri kastélyában,
ebédre ott ne maraszszon.</p>
<p>Ezen lehetett volna nevetni is.</p>
<p>– Biztosítom önt, igazgató úr, hogy Kalthahn Péter soha sem volt
méregkeverő.</p>
<p>– Mit szólsz ehhez Péter?</p>
<p>– Nem voltam az.</p>
<p>– Hát akkor miért vallottad ezt magadra? Hát a bankár pénzét ki
rabolta el?</p>
<p>Lándory köhécselt. <span class="pagenum"><a name="Page_153" id=
"Page_153">-153-</a></span></p>
<p>– Kalthahn Péter nem fegyencz többé. Kérem a polgári ruháit
előkerestetni.</p>
<p>– Azok jó hátul vannak eltéve a raktárban. Harmincz esztendei
pihenésre. Most csak még egy kérdést Kalthahn Péterhez. Nem
vallatásképen, hanem csak kiváncsiságból. Az az illavai lázadás is
csak «félreértés» volt? Olyan hallucinatio?</p>
<p>– Nem. Az komoly dolog volt.</p>
<p>Lándory eléje vágott.</p>
<p>– Én annak is tudom a titkát.</p>
<p>– Azt nem tudja ön, uram, szólt Péter határozott hangon, mert
azt csak ketten tudtuk: s az egyik már halott.</p>
<p>– Sokat tanultam én már a halottaktól.</p>
<h2>AZ ELRABOLT KINCS.</h2>
<p>Több szót nem lett váltottak. A hivatalos formaságok
betöltettek. A fegyház igazgatósága kiállította Kalthahn Péter
számára a szabadon bocsátási levelet; a harmadfél év alatt
félretett munkadíját leszámlálták a kezébe; polgári ruháit, a
melyeket elfogatásakor viselt, előkeresték a számára, a
fegyenczruhákat átvette a ruhatárnok s aztán egész csendben
bocsátották el az intézetből. A többi fegyencznek nem hirdetik azt
ki, hogy egy társuk kegyelmet kapott, mert az mindig felháborodást
kelt a hátramaradtakban.</p>
<p>Péter új gazdájával együtt a városi vendéglőbe sietett. Lándory
az ebédet oda hozatta a szobájába kettőjük számára. Még most nem
állt fenn közöttük az úr és szolga közötti viszony, még most csak
utitársak voltak. Ebédelhettek egy asztalnál. Itt senki sem ismerte
őket.</p>
<p>Péternek annyira ment a helyzetismerete, hogy maga rendelt
magának ebédet: ürütokányt zöld paprikával, egy pint rózsamálit
borvízzel. Saját zsebére megy ma, van pénze! <span class=
"pagenum"><a name="Page_154" id="Page_154">-154-</a></span></p>
<p>Az ember úgy falt, mint egy vadállat. Ebéd után Lándory szivart
adott neki. Az meg épen a paradicsom volt rá nézve. A raboknak nem
szabad se bort inni, se dohányozni. Péter ugyan komiszabb szivarral
is beérte volna, nem vágyik ő havannára, míg Lándory meg nem
magyarázta neki, hogy az ember a saját érdekében szokta az
utitársát jó szivarral megkinálni, hogy ne bűzöljön az orra alá a 4
krajczáros patkányfarkkal.</p>
<p>Mikor aztán egész derült kedélybe hozta az emberét, akkor
elkezdett vele beszélgetni. Ez volt a szokása vizsgálóbiró korában
is. Rózsa Sándorral gyakran elkvaterkázgattak, mikor felhozatta a
rablót a börtönből magán szobájába, s aztán pipaszó mellett sok
egyetmást megtudott az ember, a mit semmi tortura napvilágra nem
hozott volna.</p>
<p>– Ne hidd ám azt, Péter, (Lándory most már tegezte emberét) hogy
én valami cagliostrói bűvészetben járok, a mikor azt mondom, hogy
sokat tanultam a halottaktól. Többször vezettek azok már engem az
élők nyomába. Most is épen a meghalt Monto Rosso vezetett rá a te
illavai lázadásod titkára. Azt mondád, hogy ez a nevezetes kalandor
elesett annál a kitörési merényletnél.</p>
<p>– Két golyó találta; épen mellettem állt, egy vasrudat emelve a
kezében.</p>
<p>– Tehát egymás mellett álltatok; legbensőbb szövetségesek. Ez az
első nyom. Te, a büntudattal nem terhelt, ártatlanul elitélt, és ő,
a sokszoros gonosztevő: szövetségesek. – A második nyom, a te
magaviseletedben levő ellenmondás. – Előttem így szólsz: «nem
akarom a börtönt elhagyni». Adod a cynicust. Neked jobban tetszik
idebenn, mint odakinn. Jó ember a porkoláb. A rabok herczegi
prófuntokat esznek. A kegyelemlevéllel a markodban vissza akarsz
térni a vasrács mögé, s leülni a harmincz esztendőt. Illaván pedig
összeesküszöl a rabtársakkal, hogy a börtönből kitörj erőszakkal,
életedet koczkára téve s a másokét fenyegetve. Ez az erős
ellenmondás valóságos bösztörzárat (vexirzár) képez a lelkeden.
<span class="pagenum"><a name="Page_155" id=
"Page_155">-155-</a></span></p>
<p>Péter önelégülten mosolygott azon, hogy ő ilyen derekasan be
tudta magát zárni.</p>
<p>– Csakhogy én ezt a zárat fel tudom nyitni.</p>
<p>Péter fújta a füstöt a havannából. Azt hitte, hogy azzal
befellegzi magát.</p>
<p>– Az a Monte Rosso sokszor megfordult Traumhold üzletében, s te
ott találkoztál vele. Neked akkor is gyanus volt az az ember s
gyanudat nemcsak a bankár, de egyes hivatalnokok előtt is
kimondtad. Ő azonban téged a hűség és becsületesség mintaképének
tartott. Egyszer aztán összekerültetek, mint elitélt fegyenczek, az
illavai nyereggyártóműhelyben. Nagy volt a meglepetés! Az előkelő,
elegáns úr, a ki százezreket hordott a bankba s mindig parfümözött
bankókat osztott borravalónak, s a hűséges inas, a ki azokat
orrfintorgatva fogadta. Mind a kettő fegyencz-zubbonyban. Minő
találkozás. «Servus pajtás!» Akkor aztán kölcsönösen megismertétek
egymást. Monte Rosso internationalis rablótársaság nagymestere,
Kalthahn Péter pedig Traumhold bankár gyilkosa és kirablója. «Ez az
én emberem!» mondá magában Monte Rosso. S föltette magában, hogy
fel fog használni eszközének. A közös étkezés alatt a rabok
beszélhetnek egymással. Ezt olyan furfangosan teszik, hogy a mint
egymás mellett ülnek, beszélnek mindent össze-vissza, csak mikor a
beszélő könyökével megtaszítja a szomszédját, az a szó a megtartani
való: a többi polyva. A hátuk mögött álló őr hasztalan hegyezi a
fülét, nem ért meg semmit, bár mindent meghall.</p>
<p>– Ön ezt is tudja?</p>
<p>– Azelőtt a falat kopogtatva beszéltek egymással, a rab alphabet
szerint. De ez most lehetetlenné van téve, minthogy egy foglár
mindig ott van a hálószobájukban. Tehát a Monte Rosso elmondá a
Kalthahn Péternek, hogy ő egy nagyszerű fogást csinált
Francziaországban, a halotti ágyán fekvő Lis Blanc gróf kastélyába
betörve, s annak a kincses szekrényét szerencsésen elemelve. Az
eset nagy <span class="pagenum"><a name="Page_156" id=
"Page_156">-156-</a></span> port vert fel Európaszerte, nemcsak az
elrabolt kincs nagy értéke miatt, de különösen azért, mert
ugyanazon szekrényben volt a meghalt gróf legutolsó végrendelete,
melyben kitagadott fiát visszaveszi a kegyébe s általános örökösévé
teszi. A korábbi végrendelet egy unokaöcsre hagyja a roppant nagy
uri birtokot. Ez a kis ív papiros többet érne a szekrény minden
karbunkulusainál. Mert a ki ezzel rendelkeznék, liczitáltathatna
rá: ki ad többet érte? A majoresco-e, vagy az unokaöcs. A kincses
szekrény jól el van rejtve. Ennek a helyét a vizsgálóbiró nem birta
a hurokra került rablóból kivenni.</p>
<p>Péternek melege kezdett lenni, nem győzte magát a borvizes
borral lehűteni.</p>
<p>– Ez téged eddig keveset érdekelt, Kalthahn Péter; a míg egyszer
el találta előtted mondani a tolvajok vezére, hogy ő szándékosan
tévútra vezette a vizsgálóbirót, azt vallva, hogy valamint a többi
rablott értéket, úgy azt a szekrényt is egész tartalmával együtt
Traumhold bankárnál hagyta letéteménybe s most a Lis Blanc örökösök
ennek a hagyatékát ostromolják, rajta keresve a rájuk nézve oly
sokszoros értékü szekrénykét. Most azután te elkezdted magadban
főzni a taplót. A míg mi itt kussadunk a börtönben, addig a Lis
Blanc végrendelet elő nem kerül, addig Traumhold egész vagyona zár
alatt marad, addig Godiva szegény lesz. Ha az a kincs
felszabadulna, úgy ő is egyszerre fel lenne oldva az átok alól.</p>
<p>Péter nem tudott a helyén maradni többé. Karjait keresztbe
fonva, lehorgadt fővel elkezdett alá s fel járkálni a szobában, s a
szivart nem szivta többé, hanem összegyürve a pofájába tömte, azt
gondolta Illaván van, a börtön udvaron, a hol a dohányt csak
bagónak szabad megrágni.</p>
<p>– Ezért álltál te szövetségbe Monte Rossóval, ezért tervezted
vele a kitörést, hogy Godivát megszabadítsd a nyomortól! E szóknál
megragadta a nyugtalanul járkáló kezét Lándory. Olyan volt az ő
kezének az érintése, mint a villanyütés. <span class=
"pagenum"><a name="Page_157" id="Page_157">-157-</a></span></p>
<p>Az meg volt bénulva, mint egy álomjáró.</p>
<p>– De hát ön-e az Úr Istennek az a háromszegletű szeme, a mely
minden sötétségbe belát? hebegé ez ember.</p>
<p>– Van ilyen világító háromszög: az emlékezet, a képzelet és az
itélet. Engem természetfölötti csodák nem segítenek. Ennek így
kellett történni, a hogy elmondtam. Ti összebeszéltetek, hogy egy
kedvező alkalommal kitörtök az illavai fegyházból, s akkor aztán
ketten együtt a trencséni erdők útjain keresztül, felkeresítek azt
a várromot, a melyben a Lis Blanc szekrény el van rejtve. Monte
Rossonak kellett egy vezető, a ki a vidéket ismeri; te ott nőttél
fel. Te pedig arra gondoltál, hogy legyetek csak egyszer ott, a hol
a kincs előkerül, a vasrúddal leütöd a czinkostársat, s akkor aztán
a te gondod lesz, hogy az elrabolt érték hogyan jusson el a gazdája
kezébe. Lehet, hogy Monte Rosso is épen ilyen jó szándékkal volt te
irántad.</p>
<p>Péter a falnak támaszkodott a hátával, mintha oda szegezték
volna.</p>
<p>A bűvitalok minden mesés mérge nem hasonlítható ehhez a
mámorgerjesztőhöz, midőn az elitélt rab azt hallja, hogy a birája
kitalálta a fenkölt indokot, mely őt gonosztevővé bélyegezte.</p>
<p>Csak annyit tudott kinyögni:</p>
<p>– Megigérte ön nejének, Godivának, hogy apja becsületét ki fogja
deríteni?</p>
<p>– Megigértem.</p>
<p>– Akkor mondok önnek valamit. Monte Rosso nemcsak annyit mondott
el nekem, de többet is. Azt is, hogy hová van elrejtve a rablott
kincses szekrény? Elmondta azért, hogy ha kettőnk közül egyik
megszabadulhat; e nagy értékkel kezében a másikat kiszabadítsa.
Meglehet venni az őröket, a foglárokat, a bejáró népet. Fel lehet
gyújtani a fogházat. Csak pénz kell hozzá. Kölcsönös fogadást
tettünk egymásnak. S a fegyenczek adott szava, fogadása megáll!
Jobban megáll, mint ha a potentátok <span class="pagenum"><a name=
"Page_158" id="Page_158">-158-</a></span> kötnek egymással
szövetséget. Monte Rosso leírta előttem a helyet, a hová a Lis
Blanc-féle kincseket elrejté.</p>
<p>Lándory, a szívdobogását nehezen álczázó nyugalommal leste a
fegyencz fölfedezését.</p>
<p>Az, elébb kitekintett az ajtón, hogy nem hallgatódzik-e ott
valaki? Azután odalépett Lándoryhoz s a tenyerével félig eltakarva
a száját, sugdosott a fülébe.</p>
<p>– Az elrablott szekrény Lietava várromjaiban van elrejtve.</p>
<p>– Trencsénmegye határán?</p>
<p>– Ott. A hradnai várkastélyon tul terülő erdő közepén.</p>
<p>– Jártam ott. Nagyon jól kiszemelt hely, nem esik semmi országút
közelében. Valamikor hires, nagy erősség volt, a Rákóczy-harczok
alatt. Ide hozta Ocskay László a kincseit és családját, mikor a
császáriakhoz át akart állni.</p>
<p>– Annak a várnak a legmagasabb része egy körönd alaku torony.
Úgy hiszem, templom lehetett valaha. Egy néhány pilléren még
látszik a fresco-festés maradványa, többek között egy cherub fej.
Ettől a festett faltól három lépésnyire van egy beszakadt
boltozatnak a nyilása. Abba vitte le Monte Rosso a szekrényt s ott
betakarta törmelékkövekkel. Semmi más jelt nem hagyott hátra.
Ellenben azt a ravaszságot követte el, hogy egy két mázsás
kőkolonczot, valami kifaragott erkélytámaszt, a mi eddig a kapu
előtt feküdt, elczepelt egy teremig s azt ott lefektette, a falra
pedig veres keresztet festett. Aztán sűrű csalánbozót közé veres
paréjnak és fehér ürömnek a magját hintette el. Számított rá, hogy
mindazokat a várromokat, a melyekben ő megfordult, majd sorra fel
fogják kutatni. Hivatalos emberek is; aztán meg a kincskeresők.
Gondja volt rá, hogy hamis nyomra vezesse őket, a faragott
kőkoloncz, a mit a várrom látogatói rendesen a bejáratnál szoktak
látni, s most a bástyateremben találnak, a falraírt kereszt, a
veres paréj, a fehér üröm, a mi magától mind nem jő elő az
omladékok között, arra a tévedésre <span class="pagenum"><a name=
"Page_159" id="Page_159">-159-</a></span> vezeti a kutatókat, hogy
a megjegyzett helyen valaki elrejtett valamit. Magában a köröndben
semmi egyéb jel nincs hátrahagyva, mint a mit elmondtam.</p>
<p>– Az legyen hát az első dolgunk, hogy Lietavát felkeressük.</p>
<p>– Bocsásson meg ön, uram, ha én még egy előbbvalót kérek. Egy
látogatást annál a sírboltnál, a hol drága úrasszonyom
nyugszik.</p>
<p>– Ne most még, Péter. Csendes álma van ott a vadméhek döngése
mellett. Még most nincs őt miért felköltenünk. Majd ha mindent
végrehajtottam, a mit végakaratául reám bizott, majd ha az utolsó
terhelő vádat atyja nevéről letörültem; majd ha Traumhold
vagyonának maradványát kezemhez kaptam, s a hogy Godiva kivánta, ez
összeget alapítványul letettem árvaleányok megmentésére, mely
Traumhold nevét fogja viselni, akkor odamehetünk hozzá, s
megsughatjuk neki: «most már elköltözhetsz a tulvilágra, ott fogod
találni az atyádat, szép fényes arczczal, minő az üdvözülteké».</p>
<p>– Jaj, uram, az ön gondolatjai repülnek, az enyéim csak földön
járnak! Nem csoda, ha megelőz. Úgy lesz jó, a hogy ön mondta. Hanem
már most azt is hadd adjam elő, a mit az én földhöz ragadt
eszecském kigondolt.</p>
<p>– Beszélj, Péter.</p>
<p>– Mi nekünk ezeket az eldugott kincseket úgy kell ám kiemelnünk,
hogy arról kettőnkön kivül senkinek ne legyen tudomása.</p>
<p>– Magam is gondoltam erre. Én sem bizom másban annyira, mint
saját magamban.</p>
<p>– Ön sokat tapasztalt a rablóvilággal való érintkezésben, de
egészen a mélyébe ennek a rémvilágnak még sem láthatott bele. Ön
még is ellenség volt közöttük. De én czimbora voltam! Előttem
fölfedezték az egész mechanizmust, a mi az emberi társaság
ellenségeit összetartó működésbe hozza; azzal, hogy nagy bűnesetek
föl lettek derítve, és minden fajtájú gonosztevőkkel a börtönök
megtöltve: <span class="pagenum"><a name="Page_160" id=
"Page_160">-160-</a></span> még ez a társaság nem lett
megszüntetve. Mindenütt van összeköttetésük. A jámbor drótos
tóttól, a ki a megfordított pipaszárát szopja, éppen annyi okunk
lehet őrizkedni, mint a háromcsillagos rendőrtiszttől, a ki
csempészett szivart sziv. Ha ön azt, a mit most tőlem megtudott,
akármiféle hatóságnak följelenti, bizonyos lehet róla, hogy a
párisi czinkostársak hamarább megjelennek a lietavai romok között,
mint a mi ólomlábú pandurjaink.</p>
<p>– Nem szándékozom addig jelentést tenni róla, a míg minden a
kezem között nincs.</p>
<p>– Nagyon kérem önt, hogy «aztán se» tegye. Mind a kettőnk élete
van itt koczkán. Már az is szemet fog szúrni, hogy egy harmincz
évre elitélt rabnak megkegyelmeztek, s hogy azt a vizsgálóbiró, a
hirhedett nagy férfiú fogadta magához. Találgatni fogják, hogy
ennek mi lehetett az ára? Ingyen akkora summa időt nem ajándékoznak
oda! Ha most közhírré leszen, hogy ön feltalálta a Lis Blanc-féle
kincseket s azokat tulajdonosaiknak visszaadta: a legegyügyübb
ficzkó is egyszerre rájön, hogy azokat én árultam el, azért kaptam
kegyelmet, s akkor én nekem nincs többé ezen a planétán
megmaradásom. De még ön is a zsebében fogja hordani mindenütt a
halálitéletét. Mert azt, uram, megbocsátották önnek a gazemberek,
hogy őket üldözte, elfogta, elitéltette. Ezt igen természetes
dolognak találják. De, hogy az ő jól eldugott zsákmányukat
elkaparintsa előlük: arra nincs mentség, sem irgalom, sem kegyelem.
Itt már ők a birák, s ön a gonosztevő!</p>
<p>– Jól van, Péter, odáig csak titokban maradhat a dolog a míg mi
ketten, mint két angol tourista, elbarangolunk, a trencséni
fenyvesek rejtekeibe, s a szekrényt elhozzuk a várból. De utoljára
mégis csak nyilvánosságra kell kerülni az egésznek, a mikor a
szekrényt, becses tartalmával együtt, a seigniersi uraknak
átszolgáltatom.</p>
<p>– Én nem látom át, hogy mért kellene ennek akkor is a törvény
elé, a hirlapokba kerülni? Ha önnek a kezében lesz a kincs: (én így
gondolom) ön maga elviszi azt Seigniersbe. <span class=
"pagenum"><a name="Page_161" id="Page_161">-161-</a></span> Ott a
végrendelet által jogosított családtagoknak azt mondja: itt vannak
az ellopott gyémántjaitok: itt a keresett végrendelet. Nem kivánok
érte egyebet, mint hogy szüntessétek meg azonnal a Traumhold elleni
igénypereteket. Ha ön nem veszi fel a préfetnél letett jutalmat,
mely a kincs és okirat visszahozójának biztosítva van, a hivatalos
nép soha sem tudja meg, hogy előkerültek-e a gyémántok s honnan
jött elő a testamentum?</p>
<p>– Hát a te számodra se vegyem fel a kitűzött jutalmat?</p>
<p>– Az én számomra? Hát nem lesz-e nekem teljes ellátásom, ha az
ön házánál leszek? ha az ön kenyerét eszem, az ön borát iszom, s
valljuk meg a gyöngeségemet: az ön szivarjait is szivom? Nem akarok
azzal a csunya hallálal kimulni, hogy a pénzemért öljenek meg.</p>
<p>Lándory elnevette magát s önkéntelenül kezét nyujtá az öreg
ficzkónak.</p>
<p>Az pedig nagy halkan azt mormogá a fogai között:</p>
<p>– Így, lám! Nekem ez a kézszorítás többet ér egy zsák
aranynál.</p>
<p>– No hát, öreg czimbora! Azon kezdjük, hogy elmegyünk a
kincseket szép titokban visszalopni!</p>
<p>Lándoryt mindjárt az első napi utazás meggyőzte arról, hogy ő
neki Magyarországon incognitó utazni lehetetlen. Akárhol szállt
meg, minden vendéglős azzal fogadta, hogy «alászolgája Lándory úr!»
A piaczon a parasztok, mint jó ismerőst üdvözölték, s ha valahol
megállt a kocsijával, odasiettek hozzá, előadni a panaszaikat, hogy
kinek lopták el a lovát, vagy tinaját. Azt hitték, hogy most is
abban jár.</p>
<p>Természetes: mikor valakinek az arczképe minden élczlapban
állandó figurát képez, utóbb a ponyvairodalom zsivány történeteinek
a czímlapján ékeskedik, hát akkor az ilyen markirozott arczra
mindenütt ráismernek.</p>
<p>Fordítani kellett a terven.</p>
<p>Visszaemlékezett rá Lándory, hogy a midőn először járt Lietava
romjait megtekinteni, éjjelre a radnai várkastélyban <span class=
"pagenum"><a name="Page_162" id="Page_162">-162-</a></span> volt
szállva. A nagy tízezer holdnyi uradalom erdősége közepett fekszik
a nevezetes várrom, s ez tulajdona a radnai földesuraságnak. A
birtokos úrnő, egy a szabadságharczban kiváló szerepet vitt
kormánybiztosnak az özvegye, ki ősi kastélyában a világtól teljesen
elvonulva él, magáról sem ad hírt, a másokét sem adja tovább.</p>
<p>Maga a lietavai várrom is olyan helyen fekszik, hogy az csak a
radnai úton hozzájárulható. A messzeségben jól lehet azt látni
Budetin felől is, s a zsolnai vasuton járókelők gyönyörködhetnek
benne; de a mindenütt meredek hegyoldalak, melyeket a várrom uralg,
nem igen biztatnak a megmászásra. Az alatta fekvő völgyből ugyan
kanyarognak fel girbe-görbe ösvények a várfalakig, a miket
legelésző barmok tapostak: de a ki ezeken elindul, az alant épült
majorház lakói előtt okvetlenül feltünővé teszi magát, s készen
lehet rá, hogy mire a hegytetőre feljut, már akkor ott fogadja egy
vagy két puskás erdőkerülő. S aztán megint csak «jó napot Lándory
úr!»</p>
<p>Tehát azt a tervet kelle foganatosítani, hogy Lándory, Péter
kiséretében, egyenesen odautazik Radnára s a vendégszerető özvegy
kastélyában megszáll.</p>
<p>Mikor itt járt harmadfélév előtt, dicsérte előtte a fölséges
várromokat: kár, hogy azokat festő ecsetje nem örökíti meg. Akkor
megigérte, hogy még egyszer visszatér s akkor festőt is hoz
magával.</p>
<p>Péter lesz a festő.</p>
<p>– De én nem tudok egyebet pingálni, mint háromorrú embereket a
falra.</p>
<p>– Én tudok valami keveset. A színvázlatot elkészítem, s aztán
azt mondom, hogy majd odahaza fogja a művész jobban kidolgozni.</p>
<p>– De én nagyon goromba vagyok, nem hiszik el, hogy piktor
vagyok.</p>
<p>– Akkor hiszik el épen.</p>
<p>(Megjegyzendő, hogy még akkor az újabb festői nemzedék nem
létezett, mely már ebből a virtusból kivetkőzött.) <span class=
"pagenum"><a name="Page_163" id="Page_163">-163-</a></span></p>
<p>Lándory tehát Budapestre érkezve, vásárolt egy épen akkora
festékes ládát, a mekkorának a rendőri körözvényben le volt irva a
Lis Blanc-szekrény; azután egy erős átvető bőr iszákot, a melyben a
láda épen elfért, továbbá rajzmappát, meg két, bőrrel behúzott,
hatalmas vasbotot, a mit szükség esetén feszítő rúdnak is lehet
használni. Végül egy pár oldalzsebbe eltehető franczia lámpát, mely
külső kinézésére olyan, mint valami tubákos szelencze.</p>
<p>Két nap mulva ott voltak Péterrel a radnai kastélyban.</p>
<p>Az özvegy úrnő most is egyedül volt, mint mindig. A környék
lakossága is csak jótékonyságáról tudja, hogy él. Maga is kivételes
lény. Az egész élete cselekvő jóság és tűrő szenvedés.</p>
<p>Az úrnő nagyon örült, hogy Lándory ismét meglátogatá. Ritkaság
az ő hajlékában a látogató; kivált az olyan, a ki másodszor is
eljön.</p>
<p>Lándory bemutatá neki az utitársát.</p>
<p>– Hahn, festőművész úr.</p>
<p>Az úrnő azt mondá, hogy hallotta már egyszer a nevét.</p>
<p>Lándory elmondá, hogy a lietavai várromot megörökíteni jöttek, a
minek a háziasszony nagyon megörült, s rögtön kiadá a rendeletet,
hogy másnap reggelre négy ökrös szekér legyen készen, s egy
erdőkerülő kisérje a várromokhoz az urakat.</p>
<p>Az odavezető úton csak ökrös szekérrel lehet járni.</p>
<p>A vacsora alatt aztán elmondatá az úrnő magának Lándoryval, a
mik azóta történtek vele, hogy utoljára találkoztak. Hogyan
ismerkedett meg Godivával, hogyan szerették meg egymást, hogy éltek
együtt paradicsomi napokat, hogy halt meg a karjai között.</p>
<p>De hasztalan volt a szegény Péter előtt a gazdag vendéglátó
asztal minden drága étke. Le nem tudta fojtogatni a torkán, a mit a
szájába dugott, úgy összeszorult a nyeldeklője, alig birta a
szemeinek könyezését orrfuvással takargatni. <span class=
"pagenum"><a name="Page_164" id="Page_164">-164-</a></span></p>
<p>– Az utitársam nagy náthát kapott az úton, magyarázá
Lándory.</p>
<p>Jó szerencse, hogy a háziasszony szemeit is elhomályosítá a
köny.</p>
<p>Értette már most a hallottak után, hogy Lándory miért járja a
vad erdőket, embernemlakta várromokat festetni.</p>
<p>Másnap korán hajnalban megindult a karaván a várrom felé. Az még
jó három órai út a kastélyhoz. Hajdan jó út lehetett az, mikor még
Lengyel Magdolna asszony és Tisza Ilona ruganyos hintóval jártak
rajta; de most már csak fahordásra szolgál, s csak azoknak a hosszú
derekú szekereknek való, a miknek a jobbra-balra tátongó kátyukban
az eleje délnek, a hátulja északnak hajlik, s épen azért nem dőlhet
fel.</p>
<p>Elől ment az erdőkerülő, duplapuskával a vállán. A négy ökröt
vezette, nagy szólongatásokkal egy béres; a másik a szekér mellett
ballagott, hogy ha dülőhöz ér, a vállát a lőcsnek vetve, fentartsa
az egyensulyt. A szekér oldalába lombos galyak voltak tüzködve,
árnyékot tartani.</p>
<p>Szép, derült késő őszi nap volt: ilyenkor a magyar felvidéken
sokkal melegebb van, mint a sík alföldön, a mit már a ködök nyirka
hűvösít. A gyönyörű erdő olyan illatot áraszt, mintha balzsammal
volna telítve a lég; a veresfenyő már javában elhullatta a levelét,
csak a jövevényül közzétévedt szurokfenyő sötét zöldje tünik ki
itt-amott belőle; a kecskerágó bokroknak a levele is lehullott már,
csak a rózsaszín bogyója piroslik.</p>
<p>Egyszer aztán következik egy irtvány, melynek csonka törzseit
körülburjánozta a bozót s a megnyilt táj közepén előtünik a
nagyszerű várrom, egész kisérteties fenségében.</p>
<p>A társzekeret hátrahagyják a fák árnyékában: az ökröket kifogják
az igából s legelni eresztik; a béresek egyike ott marad a
szekérnél, a másik az urak holmiját czepeli utánuk.</p>
<p>– A festékes ládát hagyjuk itten a szekérnél, mond Lándory. Még
most nincs rá szükség. <span class="pagenum"><a name="Page_165" id=
"Page_165">-165-</a></span></p>
<p>– Itt hagyjuk? kérdé nagyot bámulva Péter. Hát aztán?</p>
<p>– Aztán majd visszaküldjük érte az erdőkerülőt.</p>
<p>Most már aztán értette a dolgot.</p>
<p>Ha az ember archæolog, akkor a várromok belsejét kutatja,
faragott emlékeket, kopott betüket keres közte; ha az ember csak
tourista, akkor iparkodik mentül előbb a legmagasabb toronycsucsra
felmászni, s nagyot nyelni a szép kilátásból; ha azonban festő az
ember, akkor azt keresi, hogy melyik oldalról lenne megragadóbb,
hatásosabb a kép, hol kedvezőbb a háttér?</p>
<p>A béres a vár előtti tisztáson, egy terebély vadkörtefa alatt,
melynek minden levele vérpiros volt már az őszi derektől, kipakolta
a magukkal hozott falni valókat, a kulacscsal és szalmás butykossal
együtt: a két úrnak azonban az volt a véleménye, hogy előbb az
omladékok szépségeiben gyönyörködjenek; azok legelőnyösebben tünnek
ki a reggeli világításban.</p>
<p>Az erdőkerülő mindenütt a sarkukban volt, s fogadkozott, hogy ő
fogja az urakat vezetni olyan helyekre, a honnan igazán szép
kilátás van.</p>
<p>A romok megmászása közben találtak itt-amott a törmelék
halmokon, a sürű csalánbozót közül kivirító veres paréj kórókat, a
mik embermagasnyira felnyurgulnak. Olyan helyeken nagy gödrök
voltak ásva az omladékokba. A bástyaterem pedig, a melyben az
erkélykő a falnak támasztva látszott, különösen a veres kereszt
irányában egészen összevissza volt turva.</p>
<p>Az erdész mondá, hogy bolond emberek járnak itten, a kik
kincseket keresnek.</p>
<p>Végre eljutottak a középső köröndtorony belsejébe is. Ezt
valamikor kupola födhette, réztetővel: a párkányán nyolcz boltív
fut körbe, a mi egy óriási koronához teszi hasonlóvá: belül már
csak a letört téglaboltok kezdő szegvényei merednek ki a falból. Ez
a hely templom lehetett; sejteni engedik a góthidomú keskeny
ablakok. Az alatta levő üreg, melyet döngése elárul, talán a
hajdani <span class="pagenum"><a name="Page_166" id=
"Page_166">-166-</a></span> családi sírbolt. Az egyik ablak közén
még megvan a kemény czementvakolat s azon a freskófestésű
cherubfő.</p>
<p>– Hát mit mondtam önnek, Hahn úr? kiálta fel Lándory
diadalmasan, hogy a góth építkezés nem mellőzte a freskófestést. Ön
ezt mindig tagadta! Tizenkét tudós archaeologgal bizonyított
ellenem, a kik azt állították, hogy a góth architectura nélkülözte
a freskófestést. Ime itt van előttünk az élő tanujel.</p>
<p>Péter nagyot bámult. Még ilyennel soha sem vádolták. Hogy ő
tizenkét archaeologgal czimborázott volna össze.</p>
<p>– Csakugyan valóság, felelé, megadva magát a tények hatalma
előtt.</p>
<p>– Ezt érdemes lenne lefesteni. Még pedig ugyanazon
színekkel.</p>
<p>– Aha!</p>
<p>– De nincs itt a festékes ládánk.</p>
<p>– Az pedig szükséges, ha színekkel akarunk mázolni. Talán erdész
úr lesz olyan szíves, hogy elhozza.</p>
<p>Az rögtön készséggel vállalkozott rá.</p>
<p>– Addig ön elkészítheti a vázlatát az egész körönd belsejének.
Monda Lándory.</p>
<p>– Már mint én, úgy-e? hagyta rá Péter.</p>
<p>A mint aztán az erdőkerülő lépteinek ropogása a törmelék között
elhangzott, Péter odaadta a rajzalbumot Lándorynak, hogy rajzoljon
bele, a mit tehetsége szerint tud, maga pedig elkészíté a zsebbeli
lámpást, meggyujtotta benne a kis viaszgyertyát, s a lámpást a bal
kezébe, jobbjába pedig a vasbotot fogva, lemászott óvatosan azon a
tört résen, mely a hajdani kriptába tátongott alá.</p>
<p>Lándorynak az alatt kellett valamit vázolni a rajzmappába, hogy
eredményt mutassanak fel, ha a kastélyba visszatérnek.</p>
<p>De nem sokat végezhetett azon a feladaton, mert az alatta levő
üregben, a mint Péter elkezdett botorkázni, rögtön valami fenyegető
morgás támadt, mely később ordító bömbölésbe ment át. A medve téli
álmára tért már; <span class="pagenum"><a name="Page_167" id=
"Page_167">-167-</a></span> nincs se zab, se málna. A Lis-Blanc
grófok kincseit egy ilyen fenevad őrzi: bizonyosan annak az
ivadéka, mely czímerükben három fehér liliomot tart a mancsai közt,
s a Péter most ezzel akadt össze.</p>
<p>Lándory hirtelen felugrott a rajzalbum mellől, s a kövek közé
dugott vasbotját ragadva, lebocsátkozék az üregbe.</p>
<p>A Péter lámpájának vége volt már: csak a felülről leható tört
világosságnál lehetett még látni, hogy mi történik odalenn!</p>
<p>A felriasztott medve dühösen támadta meg álmai megzavaróját.
Péter szerencséjére azonban egy épen álló kőoszlop volt a régi
kripta közepén s ő e mellé húzta magát, ügyesen kerülve ki a medve
öleléseit s hátrálás közben vasbotjával védte magát.</p>
<p>Lándory odarohant Péter segítségére s hátulról kegyetlen nagyot
húzott a maczkó koponyájára. Más becsületes állatnak a feje
szétszakadt volna tőle.</p>
<p>Ekkor aztán a medve ott hagyta Pétert, s Lándorynak fordult
egész haragjával.</p>
<p>Most azonban Péter került felül, s megint ő kopogtatta a
vasbottal a medve tarkóját.</p>
<p>Egyszer aztán ez is átlátta, hogy ennek fele sem tréfa; kivált
mikor egyszerre Lándorytól az orrára, Pétertől meg a füle tövére
kapott egy köszöntőt s azt mondva magában, hogy az okosabb enged,
neki iramodott a lejáró résnek, egy ugrással fenntermett a
párkányán, s azzal vágtatott bömbölve ki a romok közül, a várkapun
át, neki az erdőnek.</p>
<p>A béres ijedtében felfutott a fenevad elől a vadkörtefára, az
erdőkerülő azonban két puskalövéssel fogadta a bömbölő állatot, de
valószinüleg elhibázta mind a kétszer, mert a medve a lövések után
megfordult, s annak a meredélynek iramodott, mely a várromtól
csapinósan hanyatlik alá a völgybe. Ott gombolyagot csinált
magából, s lehemperedett nagy sebesen, a meddig a meredély tartott:
ott nagy hirtelen összeszedte magát s elbusultan tovább czammogott.
<span class="pagenum"><a name="Page_168" id=
"Page_168">-168-</a></span></p>
<p>Ez nagy eset volt. Erdőkerülő, béres, ökörhajtsár, favágók, mind
összeszaladtak a csudájára.</p>
<p>Vajjon nem ette-e meg azt a két urat ott a várban?</p>
<p>Azok már eléjük jöttek a kapunál. Mind a kettőnek a kabátja
össze volt tépve meglehetősen, de nagyobb bajuk nem történt.</p>
<p>– No hát hol a festékes láda? kérdezé Lándory a csősztől.</p>
<p>– Itt van tarisznyástul.</p>
<p>– Dejsz én nem festek itten, debachált Péter, a hol az embert
medvék akarják megenni! Ha ezt az egész várat nekem adják!</p>
<p>Nagyon jól adta a megijedt piktort.</p>
<p>– No hát majd festek én! Duzzogott Lándory, átvéve a tarisznyát
a festékes ládával s ment vissza a köröndbe. Mikor onnan megint
előjött, már akkor a festékesláda helyett a Lis-Blanc szekrény volt
a tarisznyában.</p>
<h2>A LIS-BLANC SZEKRÉNY.</h2>
<p>Kalthahn Péter nagyon jól bele tudta magát találni a rögtönzött
szerepébe. Ez az «ursus ex machina» csakugyan kapóra jött neki.</p>
<p>Az erdőkerülő ugyan mindenképen igyekezett vigasztalni, hogy ne
busuljon, bizonyosan ott lesz annak az elszalasztott medvének a
párja még a romok között s ha a kopókat beeresztik, azok majd
kizavarják, s az aztán meglakol a hitvestársáért is; de Péter úr
köszönte szépen azt a revanche kilátást; ő a medvétől hivatása
szerint irtózik. (Medvének hiják az olyan képet, melynek nem akad
vásárlója.) Valami karczolást fedezett fel a vállán, a mit a medve
karma ejtett rajta, abba ő bele akart halni. Vér is folyt már! Az
erdésznek el kellett menni füveket keresni, az erdőre, a mik a
vérzést elállítják. Péter azt tátongó sebnek nevezte. S felfogadta,
hogy <span class="pagenum"><a name="Page_169" id=
"Page_169">-169-</a></span> ezentúl csak tyukudvarokat fog
tanulmányul választani.</p>
<p>Így aztán a hires vár-lefestésből nem lett semmi.</p>
<p>Mire a radnai kastélyhoz visszatértek, már akkor ott hire
futamodott a veszedelmes kalandnak. A hirnök, útközben, olyan jól
kidolgozta azt magában, hogy otthon már mind a két idegen urat
széttépve és skalpozva jelentette be, úgy hogy a megrémült úrnő
rögtön hivatta az uradalmi orvost.</p>
<p>Az előresiető Lándory aztán sietett megnyugtató vigasztalást
hozni: nincs sebészre szükség, csak szabóra, a ki a megtépett
öltönyöket összevarrja. Ő maga gyalog sietett előre; a piktor a
szekéren maradt, az most már le nem mer onnan szállni, a míg az
erdőben tart. (Tudniillik ott őrzi a tarisznyát a
szekrénynyel.)</p>
<p>A gazdag ebéd aztán elfeledteté a kiállott veszedelmet. A
medvetépte urak, hogy a kedves háziasszonyukat megnyugtassák,
utoljára leszálltak odáig, hogy megtámadójuk bizony csak afféle
siheder medvebocs volt, a kit a botjaikkal jól elvertek.</p>
<p>Az úrnő azonban most már nem engedte, hogy vendégei még csak a
kastély parkjába is kimenjenek rajzolni, a míg hajtóvadászatot nem
rendeztet a gonosz dúvadak ellen, a melyek nem egyszer
rakonczátlankodnak ezen a vidéken. Ők most pihenjék ki itt
magukat.</p>
<p>Péternek azonban szörnyű mehetnékje volt haza – Bécsbe. Nem
hajlott meg se az úrnő, se Lándory marasztalására. El volt
keseredve. Meg kellett tenni a kedvéért, hogy délután kezdjék meg
az utat visszafelé.</p>
<p>Térképen nézve, a legközelebbi vasuti állomás lett volna Zsolna;
de a valóságban inkább a távolabb trencséni kinálkozott.</p>
<p>Igyekeztek minél előbb búcsút venni a radnai kastély
vendégszerető úrnőjétől, s azzal tovább hajtattak a jó országúton,
négy lovas uti szekerükön. Az uton azonban már alkonyatfelé az
egyik kerékről lepattant a sin, s annálfogva <span class=
"pagenum"><a name="Page_170" id="Page_170">-170-</a></span> azt be
kellett kötni, mintha völgynek ereszkednének. Szerencsére közel
volt a város, a hol a sint újra fel lehetett húzatni; csakhogy a
miatt azután ott kellett maradni éjszakára.</p>
<p>Elég csinos kis város az a Vág mentében; a vendéglője is
kényelmes; csak az az egy baj van vele, hogy «Illavá»-nak
hívják.</p>
<p>Kalthahn Péternek a fülében ez a név nem a legkellemesebben
hangzik; ez az egész tájék, a Vágon túl fekvő Oroszlánkő várrommal
együtt, igen szomorú emlék az ő szemei előtt. Az a kettős rostélyú
ablak! mely e képnek egykor rámául szolgált.</p>
<p>Itt pedig igen jó a rendőri szolgálat. Nem is lehet máskép olyan
helyen, a hol egy állami fegyház a legfőbb nevezetesség. Az erre
érkező utasnak rögtön be kell irni a nevét a bejelentési ívbe, s
azt viszik legelőbb is a várparancsnokhoz, azután a
szolgabíróhoz.</p>
<p>Azt nem irhatta még ez ívre Lándory az utitársáról, hogy
«inasával»; mert a kocsis, a ki idáig hozta, rögtön nekiállt
elmesélni a korcsmában a nevezetes medvekalandot a piktorral, a kit
a medve megtépett. Tehát csak meg kellett neki maradni «Hahn Péter,
festőnek».</p>
<p>Ennek a következése azonban az lett, hogy megérkezésük után fél
óra mulva már látogatójuk érkezett.</p>
<p>– No most Péter gyorsan az ágyba; aztán horkolj.</p>
<p>Egy szoba volt mind a kettőjük számára. Péter lefeküdt már,
mikor a látogató bekopogtatott.</p>
<p>A fegyházi sebész volt. Az igazgató küldte. Maga is rögtön itt
lesz, a tiszteletét tenni Lándory úrnál (hivatalbeli főnökénél).
Addig is őt küldte előre, hogy a vadászaton szerencsétlenül járt
festőművész úrnak a sebeit antiseptikus kötelékekkel ellássa.
Hozott magával egy egész göngyöleget.</p>
<p>Lándory megköszönte szépen a gondoskodást; de megnyugtatá
Aesculap érdemes utódját, hogy nincs az utitársának <span class=
"pagenum"><a name="Page_171" id="Page_171">-171-</a></span> egyéb
megsebesülése, mint hogy egy töviskes disznótól megijedve,
beletenyerelt a galagonya bozótba.</p>
<p>– Ilyen a paraszt! Egy tüskés borzból medvét csinál!</p>
<p>– S a galagonya szurásból halálsebet.</p>
<p>Ezen aztán nagyot nevettek.</p>
<p>Péternek azalatt horkolni kellett, pedig a tüskés borz neki is
csiklandozta az oldalát.</p>
<p>Nemsokára megérkezett az igazgató úr is. Azt már a vendéglő
teremben tartóztatta vissza Lándory.</p>
<p>A vendégszerető derék úr nagyon erőltette, hogy menjenek fel
hozzá a várba vacsorára; (a mult alkalommal is az ő vendége volt
Lándory) hozza oda az utitársát is. Minden furfangos ötletet elő
kellett szednie, hogy a lekötelező meghivás elől kitérhessen.</p>
<p>Lándory soha sem volt a drasztikus megoldásoknak a barátja.
Rossz drámairó lett volna. Mikor a legfurcsább helyzetek álltak
eléje: egyet fordított rajtuk s kikerülte a csatányos
megoldást.</p>
<p>Ez az eset pedig ugyancsak kinálkozott most, a mikor az
utitársát szembeállíthatta volna annak a fegyháznak az
igazgatójával, a ki ezt fél évvel ezelőtt, mint a kitörés vezetőjét
lánczra verette.</p>
<p>E helyett azon volt, hogy a látogatást mentől hamarább
elvégezze. Magával hozott sürgős munkát adott okúl. És egészen
igazat mondott vele.</p>
<p>Mikor aztán a látogatásoktól megszabadult, bezárta magukra a
szoba ajtaját.</p>
<p>Akkor aztán Péter is felhagyott a szinlelt alvással, felkelt,
megnézte, hogy az utczára néző ablak jól le van-e függönyözve,
azután felnyitá a bőriszákot s kihúzta belőle a kincses
szekrényt.</p>
<p>– No a tolvajok szépen meg lesznek lepetve, ha egyszer ráakadnak
a Monte Rosso kincseire, s megtalálják azt a sok aszfaltot, terra
de Sienát, égett umbrát, ólomfehéret és egyéb sok drágaságokat egy
ládában!</p>
<p>A Lis-Blanc-szekrény pedig már magában is egy felbecsülhetetlen
<span class="pagenum"><a name="Page_172" id=
"Page_172">-172-</a></span> műkincs volt. Aranynyal és ezüsttel
gazdagon damaszkozott aczélból: a vésnöki munka remeke, a minő csak
Jean Gouyon kezéből került elő valaha, homorú fülkéiben mythologiai
alakokkal, závára maga is a XVI. századbeli izlés tanuja, a
családfő kezdőbetűjével, a melynek megfelel a hozzávaló kulcs;
ennek a fogantyuját két egymást ostromló chimæra képezi.</p>
<p>– A kinyitása módja is tudomány ennek, magyarázá Péter
Lándorynak. A ki a fortélyát nem érti, elforgathatja benne a
kulcsot annyiszor jobbra, a hányszor balra, soha sem nyitja ki. Az
a feladat, hogy melyik ponton kell megállni a kulcsforgatásnál, a
mikor aztán a mindkét oldalról egymásba csapódó závárfogak
egyszerre szétnyilnak.</p>
<p>Péter ezt is Monte Rossotól tudta meg.</p>
<p>Hogy Monte Rosso kitől vette? Az majd később fog kiderülni.</p>
<p>Bámulni való kívülről is volt e remekművön elég.</p>
<p>Péter, az ismert fortély segélyével, felnyitotta a szekrény
tetejét.</p>
<p>Azon alól egy másik tető következett, vörös rézből, melyen egy
XVI. század elejéről származó metszet volt vésve, Schöngauer
remeke: szent Antal a sivatagban, a gonosz lélektől kisértve. Ez is
egy olyan ritka kincs, a minek az értékét szakértők egy
aranybányával egyenlőre szabnák.</p>
<p>Ezt a második födelet ismét csak egy külső rugó felfedezésével
lehetett felnyitni.</p>
<p>Ekkor tárult fel azután a Lis-Blanc kincsek egész mesés világa a
bámuló szemek előtt.</p>
<p>Négyötödét a szekrénynek elválasztá egy rekesz fiók. Amabban
voltak a gyémántok és az ötvösművészet remekei felhalmozva.</p>
<p>Lándoryt mindez nem érdekelte. Legfeljebb a Lis-Blanc-féle
hagyományos fekete gyémántot bámulta meg, mely egy diadém
középcsillagát képezi. Természeti csoda: <span class=
"pagenum"><a name="Page_173" id="Page_173">-173-</a></span> maga
egy darab sötét éjszaka, melyből a szivárvány szinei tündökölnek
elő. Őt csak a rekesz titkai érdekelték: az okiratok.</p>
<p>E rekesztéknek ismét kétfelé nyiló teteje volt, vésett aczélból
s az alatt volt felhalmozva a családi ereklyék, okiratok egész
sokasága: elkezdve a lánczszemen, melyet szent Lajos viselt
palestinai fogságában, egész a hajfürtig, mely Mária Antoinette
fejéről lett levágva utolsó világi utjában. Ezen az időn túl nem
lettek gyüjtve az ereklyék. Sárgult selyemrongy, moly-ette
pergamen, átlőtt csillagkereszt, letépett csipke, vérfoltos
patyolat, szépen közé illesztve felvilágosítást adó fakó, alig
olvasható okiratoknak.</p>
<p>Mennyire drága világa lehetett mindez annak, a ki legutoljáig
őrzé, bizonyítja az, hogy a legutolsó okmány, a keresett utolsó
végrendelet, az egész rekesznek a fenekéről került elő. E szerint
az öreg Lis-Blanc grófnak még a halála előtti napokon is ezeknek az
áttekintésével kellett foglalkozni.</p>
<p>A végrendelet zárt levélbe volt eltokozva, s a levélborítékra
kivül az irott oldalán e sajátkezűleg irott szavak:</p>
<p>«Végakaratom 1868 april 7».</p>
<p>Alatta pedig öt meghivott tanunak az aláirása.</p>
<p>A másik oldalán pedig a gróf öt pecsétjén kívül mind az öt
tanunak a mellé nyomott pecsétjei. A grófé feketével, a tanuké
sárgával.</p>
<p>A tartalmát a tanuk nem ismerték.</p>
<p>Csak a gyóntató atya, a kivel a gróf együtt irta meg a
végrendeletet, tudta azt, hogy ez a fiát teszi örökösévé, míg a
közjegyzőnél letett korábbi végrendelet azt kitagadja mindenből, s
a nagy vagyont az unokaöcsre, vicomte De L’Aisne Alfrédre ruházza
át, némi életjáradékkal az özvegy számára, a kivel a gróf évek óta
nem élt együtt.</p>
<p>A formaszerű végrendelet alatt azonban még volt egy terjedelmes
iratcsomag, a legfinomabb japáni papirra <span class=
"pagenum"><a name="Page_174" id="Page_174">-174-</a></span> irva,
melynek a tábláján, különösen kiczirkalmazott calligraphiával ez
volt irva:</p>
<p>«Revélations». (Felleplezések.)</p>
<p>Ugyanez a szó azonban veres plajbászszal keresztül volt firkálva
e szavakkal: «Au feu». (Tűzbe.)</p>
<p>Ebben volt valószinűleg egy családnak a titka: megirva maga a
családfő által.</p>
<p>Lándory olvasta a keresztül irt szavakat, s azt kérdezé
Pétertől:</p>
<p>– Van-e tűz a kályhában?</p>
<p>– Minek?</p>
<p>– Erre az iratra az van jegyezve, hogy tűzbe dobandó.</p>
<p>– Önnek szól az az irás?</p>
<p>– Nem nekem. De úgy hiszem, annak, a ki azt legelőször a kezébe
kapja.</p>
<p>– Akkor sem ön az. Mert ez iratot már előbb kezébe vette Monte
Rosso, el is olvasta végig. S a ki azt egyszer átolvasta, soba
többet még egy szót sem felejt belőle. Monte Rosso nekem elmondta
ennek az ön kezében levő iratnak a tartalmát elejétől végig.
Ünnepnapokon a rabok beszélgethetnek egymással, s ha francziául
beszélnek, azt a foglár nem érti meg. És én ezeknek a megértése
után kezdtem azt a Monte Rossot, mint egy derék, providentialis
embert tisztelni; a ki valamely Istennek tetsző dolgot követett el
az által, hogy a Lis-Blanc grófok kincses szekrényét elrabolta. Ha
ön elégeti ezt az irást olvasatlanul, én holnap el fogom önnek
mondani az egész naplónak a tartalmát. Tehát csak az a kérdés, hogy
eredetiben akarja-e ön a seigniersi tragœdia szereplőit megismerni,
vagy fordításban?</p>
<p>Lándory kétkedő bámulattal tekinte Péterre.</p>
<p>– Még valami mást is mondok önnek, folytatá Péter. Ön nem
felejtheti azt el, hogy ön vizsgáló biró egy óriási rémperben, mely
az egész civilisált világot áthálózza. Önnek valódi kötelessége
minden darab papirost átvizsgálni, a mi ennek a szövevényébe
világosságot vet. S a mit <span class="pagenum"><a name="Page_175"
id="Page_175">-175-</a></span> ön ez iratokból meg fog tudni, az
önre nézve vezérvilág lehet sok homályos uton, a mire ön elindul.
És úgy történhetik, hogy mikor ön ezt a Lis-Blanc gróf naplóját
elolvasta végig, azon fog magában tusakodni, hogy vajjon ne vigye-e
vissza ezt az egész drága szekrényt, kincsestül, okiratostul a
lietavai várromba, s ne cserélje-e be ismét a festékes ládával? Sőt
én szentül hiszem, hogy ön valóban így tenne, ha a Godivának tett
fogadása előrehaladásra nem kényszerítené. Hiszen ha elolvasta ön
az egészet, azután is lesz ideje azt a tűzbe dobni. Az már nincs
ráirva, hogy «Défense de lire» (tiltva az elolvasás).</p>
<p>Lándory még egyre tanakodott magában.</p>
<p>– Uram! szólt Péter. Hogy meggyőzzem önt arról, miszerint ennek
az egész naplónak a tartalma ismeretes már én előttem, (egy inas
előtt!) csak az első bevezető lapot fogom idézni: «Okadatolás.
Szükségesnek találtam ezen alább következő adatokat feljegyezni,
mivel hogy előre látom, hogy azon végrendeletemet, melyben fiamat,
Lyonelt az öröklésből merően kizárom, holtom után két oldalról
fogják megtámadni: először, hogy bebizonyítsák, miszerint
beszámíthatatlan lelkiállapotban intézkedtem, másodszor pedig, hogy
nagyon is beszámítható politikai indokok vezettek ez elhatározásra.
A jelen (imperialistikus) kormányrendszer mellett ezek a
végrendelet megsemmisítését vonhatnák maguk után.» Nézze ön meg, az
áll-e az első lapon?</p>
<p>Szóról szóra ez volt odairva.</p>
<p>Lándory hozzáfogott a napló átolvasásához. Péter előkereste az
utiböröndből a theafőző készüléket. Az éjjel ébren fognak
maradni.</p>
<p>… «Jól tudom, folytatá Lis-Blanc gróf naplója, hogy
végrendeletemet legelőször is azzal fogják megtámadni, hogy
hóbortos voltam (lunatic.) Magam is tudom, hogy vannak rigolyáim, a
melyek a rendkívüliségek kategoriájába tartoznak. A mi életmódunk
mellett, a férfikor élvezethajhászása, a raffinált gyönyörök, s az
aggkor tantalusvágyai <span class="pagenum"><a name="Page_176" id=
"Page_176">-176-</a></span> nyomokat hagynak maguk után, a mire a
lélekgyógyász azt mondja: ezek az elmehábor jelenségei.</p>
<p>Minden cselédem meg van vesztegetve, még az öreg komornyikom is,
hogy naponként jegyezzék fel, a mi dőreségeket elkövetek. De azért
nem bocsátom el őket, mert ezek legalább csak azt fogják felőlem
bizonyítani a mi igaz; míg ha újakat fogadok, azok még költeni is
fognak hozzá s megesküsznek rá, hogy igaz.</p>
<p>Különösen a felolvasó kisasszonyomban birok egy olyan kincset, a
ki olyan, mint a nemes opál: a jobbról nézőnek zöldet mutat, a
balról nézőnek vereset. Nekem elmondja a feleségemnek a legbensőbb
titkait, a mik csak az öltöző és fürdőszobában, a casette-rejtekben
megláthatók, s a gyóntatószékben megsughatók, s az én titkaimat meg
közli a nőmmel. Hanem én azért mademoiselle Hermionet nagyon
szeretem, mert fölségesen tud embert szólni.</p>
<p>Én nekem tehát azt kell bebizonyítanom, hogy noha a magán
életemben a sok bolondság úgy adja egymásnak a kezét, mint egy
bacchanál tánczkarélya, azért mégis ez az egy tényem, miszerint az
egyetlen fiamat az örökségéből kitagadom, s a nőmet meghatározott
életjáradékra szorítom, (mely évről-évre kevesebb lesz) teljesen a
logikai, ethikai és morális kényszerűség szabályai szerint jött
létre.</p>
<p>Arról az oldalról is meg fogják támadni majd a végrendeletemet,
hogy politikai elvakultság botlatott bele. Köztudomású rólam, hogy
én a fehér zászló hive vagyok. Nőm pedig elcsábíthatatlan
bonapartista. Ebben az egyben jót állok a hűségéről. Eugenia
császárnőnek egyik legbizalmasabb udvarhölgye. Ott csinálják a
párisi új divatot, s az új európai politikát. Hogy a krinolinnal,
meg a lengyel kérdéssel felhagytak: abban úgy hiszem, hogy
madamenak nagy része van s erős a gyanum, hogy a Riquiqui meg a
luxembourghi kérdés az ő fantáziája. Én pedig soha sem voltam
rábirható, hogy a tuileriákba felmenjek. <span class=
"pagenum"><a name="Page_177" id="Page_177">-177-</a></span> Oda az
unokaöcsém, Vicomte de L’Aisne Alfréd szokta madameot kisérni.
Egyszer nagyon rám támadtak, hogy miért nem megyek az udvarhoz! «No
hát elmegyek!» Egy hét mulva előkerültem. Kérdezték, hol jártam?
«No hát, az udvarnál, Frohsdorfban, meg Luczernben, Chambord
grófnál. Nekem ott az udvar.» A politikai meggyőződéseink tehát át
nem hidalhatók, de még ezért lehetnénk jó férj és feleség.</p>
<p>A vallásosság iránti fogalmaink még inkább külömböznek. Mind a
ketten római katholikusok vagyunk, külső czeremoniák megtartásában
elég ostentative részt veszünk: a péterfillérek, oltár-ajándékok
rovatában egyikünk neve sem szokott kimaradni. Csakhogy a madame
hypocrita. Titokban szabadkőmíves. Álruhában egyedül ellátogat a
szombat esti conventiculumaikba s czéljaikat előmozdítja. Minthogy
nő: nem lehet a franc maçonnerie rendes tagja, ő tiszteletbeli
taggá lett kinevezve.</p>
<p>De még ezért is lehetnénk jó férj és feleség.</p>
<p>A fiam, Lyonel, az pedig republikánus; sőt még odább:
szocialista. Abból az igazi vadjából: a kinek nem kell se hatóság,
se tőkepénz, se haza. Hitére nézve pedig igazi orthodox
istentagadó. Ez nem törődik se Francziaországgal, se a
mennyországgal, még a becsületről is a rendes szabályoktól egészen
eltérő fogalmai vannak.</p>
<p>De még ez mind nem elég ok arra, hogy egy apa és férj a
családjához kötő kapcsokat feloldja. S hogy nem ezek az indokok
kényszerítettek e végakaratom megszilárdítására, azt leginkább
bizonyítja annak az egyénisége, a kit fiam mellőzésével általános
örökösömül nevezek ki: Vicomte de L’Aisne Alfréd; unokaöcsém.</p>
<p>Az én kedves nénémnek a fia legelőször is orleanista. Ő az
elismert «medium» Aumale és Joinville herczegek s a többi pártok
között. Ez a tulajdonsága bizonyára nem vesztegetett meg. Hisz az
köztudomásu rólam, és mindenkiről, a ki a legitim dynastia hive,
hogy inkább egy bélpoklos anarchistával aluszunk egy takaró alatt,
mint hogy <span class="pagenum"><a name="Page_178" id=
"Page_178">-178-</a></span> egy orleanistával egy asztalnál
ebédeljünk. Az imperializmus usurpatorunk, a republikanizmus
hóhérunk, de az orleanizmus versenytársunk; s amazokkal még lehet
ideiglenes szövetség: ezekkel még egy órára sem soha.</p>
<p>Tehát politikai ellenszenv, vagy rokonszenv elhatározásomat nem
vezetheté.</p>
<p>A mi pedig a vallásos érzelmeit illeti az öcsémnek, azokra nem
sokat építhetek. Ez hisz mindenben, a mi kimagyarázhatlan. Eljár
búcsúra a lourdesi szűzhöz, s aztán értekezik a «kopogó
szellemekkel», tánczoló asztalokkal; de a mellett az «üdv
hadseregének» a hadjárataiban is részt vesz; Bakuban a párs
tüzimádókkal, Mekkában a mahomedán dervisekkel imádkozott. Ez neki
mind sport. Szobájában egymás mellett állnak a keresztyén szent
szobrok, meg a Buddha bálvány, és a burját Sjadei Hahe, meg a
Bafomet-idól. Ez neki mind jó. A papokhoz eljár ebédelni, s ha
aztán megterhelte a gyomrát, s rosszul lesz, ágynak esik, akkor
apáczát hivat, imádkoztat magának s utána imádkozza nagy
töredelmesen a litániát. Aztán amint elmulik a bélgörcse, elkezd
csintalan anecdotákat mondani Brantome-ból a jámbor sorornak, hogy
az elszörnyedve rohan ki a szobából.</p>
<p>Talán hát a magánjelleme olyan ajánlatos az unokaöcsémnek, hogy
a fiammal való összehasonlításban neki kell a pálmát elragadni.</p>
<p>Mondhatom, hogy mindazok a rossz hajlamok, a melyek Lyonelnél
érvényre jutottak, épen olyan rendszeres gyüjtemény számra
megvannak Alfréd úrnál is, csak hogy nála hiányzik azoknak rögtöni
működésbe hozásához az erély, néha a tehetség is. A szenvedélyét,
szerelmét, haragját nem siet rögtön, a mint támadt, kielégíteni,
hanem elteszi hidegre a boszut, tilalmas vágyakat, a míg az alkalom
előkerül. Jaj az ellenségének! de nagyobb jaj a barátjának!
Legnagyobb jaj a szeretőjének!</p>
<p>A ki okot adott neki arra, hogy megnehezteljen rá, legyen az
akár egy bon mot, akár egy kezéről elütött szerető, <span class=
"pagenum"><a name="Page_179" id="Page_179">-179-</a></span> egész
életében félhet a boszujától, de a ki jót tesz vele, az soha egy
óráig ne számítson a hálájára, se rokon, se szerető hölgy, se
pártvezér! – Én bizonyos vagyok felőle, hogy ha végrendeletemben
azt fogom kikötni, hogy az unokaöcsém a senatusban, melynek tagja,
szavazzon az Orleans herczegek elkobzott vagyonának visszaadása
«ellen», hát meg fogja tenni.</p>
<p>Ezt az embert teszem én vagyonomnak általános örökösévé.</p>
<p>Most beszéljünk az asszonyomról.</p>
<p>Mikor én nőül vettem, egyike volt a világ legszebb asszonyainak.
Ez volt, a mi meghódított. Én akkor ötven éves voltam, ő
huszonnyolcz. Özvegyek mind a ketten. Nekem volt egy tizenkét éves
fiam, neki egy tíz éves leánya. Az első férje egy erdélyi mágnás
volt, ő maga egy gazdag bankár leánya. Nem parvenu. Régi belgiumi
család ivadéka.</p>
<p>Feleségem a legcorrektebb szépségnek volt elismerve. Csak később
jöttem a tudomására némi – reparaturának.</p>
<p>Csaknem minden lapban volt olvasható az a pikáns kis notice,
hogy egy budapesti híres fogorvos kitünő sikerrel hajtott végre egy
remek műtétet. Egy előkelő úrhölgynek két első fogát, melyek
hibásak voltak, kihúzta, s ugyanakkor egy paraszt leánynak két
megfelelő, szép, egészséges fogát kirántva, az úrnő inyébe
beillesztette, a hova azok tökéletesen beforrtak, úgy, hogy most
annak eleven hamis fogai vannak.</p>
<p>Sokan kétkedtek ennek a műtétnek a lehetőségében, én mondhatom,
hogy ez igaz. Az előkelő úrhölgy az én feleségem.</p>
<p>Sokan bámulják annak a műtevő orvosnak az ügyességét: én annak
az úrhölgynek a szívtelenségét bámulom, a ki képes egy szegény
parasztleányt a természetadta ékességétől megfosztani azért, hogy a
saját hiányát pótolja vele! <span class="pagenum"><a name=
"Page_180" id="Page_180">-180-</a></span></p>
<p>No, de hát a parasztleánynak a többi harmincz foga jól járt,
mert lett neki mit harapni: az a kettő pedig grófnévá lett. Mit
kiván az ember többet?</p>
<p>Egy másik retouche pedig már az ujabb időben érte a grófnét, a
mióta különválva élünk. Ezt már Hermione kisasszonytól
hallottam.</p>
<p>Madame rá hagyta magát beszéltetni, hogy valami párisi
csodadoktornak a kenőcsét használja, mely a szemöldökön
végigsimítva, a szemeknek szokatlan ragyogást kölcsönöz. Ezt a
sikert csakugyan el is érte. Senki nem beszélt másról, mint a
grófné csodatündöklésü szemeiről. Egy reggel aztán a grófné
elszörnyedve látta a tükréből, hogy az egyik szemöldöke kihullott.
Az az átkozott bűvös kenőcs!</p>
<p>Hanem hát a mit az egyik csodadoktor elront, ott van a másik
csodadoktor, a ki helyrehozza. Ez meg a szemöldökcsináló. Londonban
lakik. Igen nagy keresletnek örvend. Az irlandi leányok híresek a
szép szemöldökeikről, a mire egyébiránt nincs a parasztleányoknak
olyan mulhatatlanul szükségük. – S ez nem lehet könnyü műtét.
Szálanként kitépni tövestől a vékony szőröcskéket, s ugyanazokat
egy csöves tű segélyével az idegen talajba beültetni, görög, vagy
római mintára, a milyen façont az ember megrendel: ez már művészet.
A grófné új «sourcil»-je ötezer francba került. Senki sem mondaná,
hogy nem az eredeti.</p>
<p>Mind ezek apróságok, de jellemző vonásokul szolgálnak ahhoz a
lélekhez, mely a végtelen hiuságon kivül semmi más indulattól nem
volt vezetve soha: ez helyettesített nála szerelmet, nagyravágyást,
becsérzetet.</p>
<p>A ki Sidonia grófné márványkedélyének legelső áldozata lett, az
volt maga az első férje.</p>
<p>A jámbor magyar báró, (itt következett egy háromszor leirt s
kétszer kitörült név: «Maiseuaidiéchy» valószinüleg «Mezőhegyessy»)
soha sem tanultam meg tökéletesen a nevét: – azok közé a
szerencsétlen férjek közé tartozott, a kik nem «feleséget vettek»,
hanem maguk «mentek nőhöz». <span class="pagenum"><a name=
"Page_181" id="Page_181">-181-</a></span> – Az ő hazájában, úgy
látszik, az a bevett szokás, hogy minden embernek a földbirtoka
megfelelő adóssággal legyen ellátva. Sidonia grófnő pedig azon
szerencsés nők közé tartozott, a kik jól tudják, hogy egy gazdag
nőnek a hozománya és az igényei egymást teljesen fedezik. Úgy, hogy
a jámbor báró még rosszabbul járt, mert fővárosi szállást, fogatot,
operai páholyt a saját jövedelméből kellett tartania. A mellett a
féltékenység is gyötörte: vékony, czingár emberke volt, a hogy az
arczképe mutatja; és a mellett nehéz természetü. Úgy hiszem, hogy
valami úton-módon sietteté a felesége özvegygyé tételét. Nem
szükséges ahhoz borotva, cyankali: vannak az élet megrövidítésének
feltünést nem gerjesztő módjai is. Úgy is illik egy gentlemanhez,
hogy ha öngyilkossá akar lenni, ezt tegye oly módon, hogy a
madameot ezért a medisance ne érinthesse.</p>
<p>Maradt azonban egy kis leányuk, a ki, mint már megirtam, tíz
éves volt akkor, midőn Sidonia grófnő szép szemei
lebilincselének.</p>
<p>A leányka «még akkor» nem volt nevelőintézetben: gouvernanteot
tartottak mellette s «Deá»-nak hivták.</p>
<p>Nekem feltünt a furcsa név. «Dea?» (Istennő.) Hát van ilyen
szent a naptárban?</p>
<p>Én akkori boldogságomban (dicsekedve irhatom ide, hogy egy ideig
boldognak éreztem magamat) arra a nagylelküségre határoztam el
magamat, hogy a mostoha leányom atyai örökségét megszabadítom az
adósságterhektől, s aztán átiratom az ő nevére.</p>
<p>Ekkor aztán meg kellett tudnom a leánynak az igazi nevét.</p>
<p>«Medeá»-nak hivták.</p>
<p>«Medeá»-nak!</p>
<p>Mennyire kellett ezt a leányt gyülölni már a megszületésekor az
apjának, hogy ezt a nevet tudta a számára kiválasztani! Egy
gyermekgyilkoló, méregkeverő, varázslónő nevét! <span class=
"pagenum"><a name="Page_182" id="Page_182">-182-</a></span></p>
<p>Mikor e miatt észrevételt tettem Sidonia grófnő előtt, ő azt a
magyarázatot adta, hogy azon időben járt Budapesten Ristoriné
asszony, annak az előadásából szerette meg olyan nagyon a jó báró a
«Medea» nevet. Ő – az anya – azt kivánta, hogy «Madleine»-nek
kereszteljék; de ő vele elhitették, hogy az magyarban annyi, mint
«Medea».</p>
<p>De a név csak jelenség. Hiszen keresztelhették volna Jezabelnek
is, vagy Heródiásnak, ha a mellett szerették volna.</p>
<p>De a leány már kis gyermekkorától kezdve érezhette, hogy ő hozzá
milyen hideg mindenki, leginkább a szülői.</p>
<p>Lehet, hogy a fecsegő bonneok, szobalányok is árulhattak el
előtte valamit, a midőn a gyermek alvónak tetteté magát. S a
gyermeknél még az emlékezet, a képzelet és az itélet össze van
keverve.</p>
<p>A leányka azzal a tudattal nőtt fel, hogy ő egy fölösleges lény
a világon.</p>
<p>Bizonyosan a gouvernanteja is volt olyan okos, hogy elbeszélte
neki a hitregei Medea történetét, hogy valahányszor a nevét hallja,
mintha szemrehányást hallana – felfoghatatlan nagy bűnökért.</p>
<p>Nekem az egybekelésünk után első gondom az volt, hogy a
feleségem leányát a legjobb hírü nevelőzárdába küldjem, a honnan
csak egy-egy pünkösdi ünnepre hozták haza Seigniersbe. Én akkor sem
láttam, mert én olyankor épen az epsomi lóversenyen voltam
elfoglalva.</p>
<p>Csak akkor tünt elém a leány ismét, mikor tizenhat éves korában
a zárdából hazakerült.</p>
<p>Megvallom igazán, hogy micsoda hatást tett rám, mikor
megláttam.</p>
<p>Kreuzberg, a híres állatidomár, fenevadseregletében van egy
fekete párducz, mely rendesen nyugodtan fekszik a földön, le-le
csukódó szemei álmosan, szelíden hunyorgatnak, – ehhez még a mester
sem mer belépni. A legkisebb neszre azonban, mely a kalitjában
támad, egy szökéssel a legfelső vasrúdon terem, s akkor a két szeme
valami olyan fenyegető tüzet szikrázik, hogy félelem belenézni!
<span class="pagenum"><a name="Page_183" id=
"Page_183">-183-</a></span></p>
<p>No, hát ezek az én Medea leányomnak a szemei.</p>
<p>A termete is arra a fekete párduczra emlékeztet. Az a vadállati
elegantia, az a rugékonyság, mely minden conventiós, szokott
mozdulatokkal ellenkezik; az az előre nyult fejtartás, épen mint az
ugrásra készülő párducznál, és a termetnek megfelelő arcz: finom,
nemes vonások, sárgás, olajszín teint, gunyoros ajkak, vékonyan
rajzolt, kigyózó szemöldök, s a mi zavarja az æstheticai
összhangot, de növeli a hatást, az a fenyegető szempár, melynek,
mintha nem volna elég, hogy a természettől annyi varázserővel lett
felfegyverezve, még önakaratából is azt a szokást tartja, hogy
erősen felnyitott szempillái alól, lefelé fordítva néz, a hogy
látjuk a művészi képeken, lady Macbeth, vagy emberölő Judith
szemeit. – Lehet, hogy tudna másképen is nézni, ha volna ember, a
ki kényszeríteni tudná erre.</p>
<p>A lelki arcza is jól van egészen visszaadva külsejében. Keveset
szól és mindig tartózkodva. A zárdában sokat tanult. Lehet ott
tanulni annak, a ki akar: csak hogy leányainknál hiányzik az
akarat. Ezzel nem lehet akármit elhitetni. A téves adatot rögtön
helyreigazítja. Egyszerüen, szelíden, nem sértő szóval. Hanem ha
valaki udvarolni kezd neki, annak aztán megmutatja a körmeit.
Gazdag tárháza van nála az ironiának, a sarcasmusnak, az attikai
sónak. Mindig az a fekete párducz jut eszembe, a ki a ketrecze
melletti oroszlánnak gyors pofonokat osztogat karcsu tenyerével,
mikor az a ketreczfalhoz dőlve kinyujtja a nyájaskodó talpát a
vasrácson. A «lyon» jár mindig pórul nála!</p>
<p>(Az én időmben lyonnak hitták azokat, a kiknek a neve ez évben
«petit crevé» = «dögöcske».)</p>
<p>Ennyit el kellett mondanom a feleségemnek a leányáról és ez még
mind a végrendeletem indokolásához tartozik.</p>
<p>És most beszéljünk az én fiamról.</p>
<p>Lyonel anyja kitünő, nevezetes szépség volt. A Renz <span class=
"pagenum"><a name="Page_184" id="Page_184">-184-</a></span>
circusából vettem el. Már maga ez a tény fényes világításba helyezi
a jellemét. Hogy egy circusi amazon más eszközzel nem volt
megközelíthető, mint a házassági szerződéssel a kézben. – És meg
kell vallanom, hogy nőm az egész együttlétünk alatt a legcorrektebb
magaviseletet tanusította mind velem, mind a világgal szemben: egy
mende-mondára sem adott okot; nem keresett feltünő toiletteket, nem
csinált adóságokat; nem kaczérkodott: semmi okom sem volt magamat
miatta szégyenleni. Házasságunk második évében megajándékozott egy
fiu gyermekkel. S ez ő neki magának az életébe került.</p>
<p>Ez a fiu engem már a világra jövetelével megkeserített:
megfosztott attól a nőtől, a kit életemben egyszer, igazán
szerettem.</p>
<p>Az a sajátságos vérvegyülék, melyet szüleitől öröklött,
magyarázza meg talán egymásnak ellentmondó tulajdonságait. Arczának
megkapó kifejezése, méla kék szemei az anyjára emlékeztetnek, hanem
a felvetett, élvkövetelő ajkak az én családi hagyományom. Ez a
valódi Lis Blanc száj! Csábításra, dőzsölésre, kaczagásra teremtve.
Hanem az anyai ágról is örökölt valamit ez a száj. A szónoki
tehetséget. Nem a Demosthenesek, hanem a demagógok eloquentiáját.
(Az egyik nagyapja híres clown volt.) Testi ügyességben minden
kortársát meghaladta, egészen akrobatának született: vívni, lőni
már suhancz korában úgy tudott, mint senki. Esze is van: ha egy
könyvet végig olvas egyszer, többet tud belőle, mint a ki
éjszakákat eltölt mellette a bemagolásban.</p>
<p>Én a fiut, mikor már otthon nem birt vele senki, beadtam a
Saint-Cyri intézetbe.</p>
<p>Épen abban az időben házasodtam meg másodszor, s egy ilyen
lábatlankodó ficzkóra semmi szükségem sem volt a háznál.</p>
<p>A katonanöveldéből három ízben relegálták.</p>
<p>Egyszer azért, mert valami összeesküvést koholt a növendékek
között az igazgató ellen; másszor egy paraszt <span class=
"pagenum"><a name="Page_185" id="Page_185">-185-</a></span>
leánynak a brutális bántalmazása miatt; harmadszor meg a gyóntató
papnak a csintalan feltréfálásáért.</p>
<p>Már ezeket a hajlamokat nem én tőlem örökölte, ez a vérébe
vegyült plebejus «ichor».</p>
<p>Mind a háromszor visszakönyörögte a mostoha anyja. Sidoniának
nagy befolyása volt az udvarnál: az ő kérésére megbocsátottak a
rossz fiunak.</p>
<p>A kiakolbólítás és az újra befogadtatás időközeit aztán itthon
töltötte nálunk Lyonel.</p>
<p>S mondhatom, hogy ha volt rajta még valami elrontani való, hát
azt a mostohája hajtotta tökéletességre. Az ő igaztalan pártfogása,
kényeztetése csupa tűzre öntött olaj volt a fiu korán kigyuladt
szenvedélyeinél. Ha igazi anyja volna: azt mondanám «majomszeretet»
ez; de nem az! Csupán hiuság! Bálványozza ezt a fiut, azért, mert
olyan délczeg, olyan vakmerő, olyan genialis. S ezt ő «fiának»
nevezheti. Ragyoghat vele, mint valami ékszerrel, mely a többi úri
hölgyekét túlragyogja. Hogyha a fiam egyszer a guillotine alatt
hagyja a fejét, azt egyenesen a mostoha anyjának fogja
köszönhetni.</p>
<p>Aztán milyen beszédeket tudott ez nekem tartani, mikor
egyszer-egyszer kicsapták az intézetből: a «phalanstére»-ről, a
vagyonközösségről. «La proprieté c’est le vol!» Darwin-féle
családfámról, mely igazán fa: a tetejében egy majom ősapával; –
aztán Renanról, a «kainitákról», az «új Babilon»-ról. (Úgy hiszem,
ezekben maga is benne volt.) Hogy tudott citálni az atheista
irókból! mintha csak biblia volna! S aztán eldalolgatta azokat a
saloppe chansonokat, a miket a Buttes de Chaumons körül énekelnek,
aristocratákra, papokra és – kéjarákra. – Hogy hol tanulják mind
ezt? a Saint-Cyri intézetben? – Nem! Ezek már benne voltak az én
fiamnak a vérében!</p>
<p>Tizennyolcz esztendős korában aztán már elvégezte a katonai
előtanulmányait s úgy került haza, mint huszárhadnagy.</p>
<p>Gyönyörü ficzkó volt! Hogy tudta a lovakat maltraitálni!
<span class="pagenum"><a name="Page_186" id=
"Page_186">-186-</a></span></p>
<p>Az adósságcsinálásáról még ekkor kevés adatom volt. A hitelezőit
rendesen a mostohája elégítette ki, a saját jövedelméből, s azt én
előttem titokban tartotta. Csak egyszer jöttem rá, hogy az udvari
bálba készülő feleségemnek a fején levő diadém, és a nyakába
körített rivièrenek a solitairjei nem tündökölnek olyan fényesen,
mint máskor. Utána jártam a dolognak: kiváltottam szépen a zálogba
tett családi gyémántokat s aztán elzártam a szekrényembe. Azontúl
aztán az «igazi» Lis Blanc gyémántokat nem adtam oda többet az
«ifjasszonynak». Ha ő a hamisakkal is beéri: hát csak viselje
azokat.</p>
<p>Annál több vesződség volt a sok elcsábított parasztleánynak a
szülőivel. Ördögadták! Miért nem vigyáztok jobban az
üszőitekre?</p>
<p>Egyszer aztán hazakerült a feleségemnek a leánya a zárdából
is.</p>
<p>Ott voltam az első találkozásuknál. Megfigyeltem jól a
hatást.</p>
<p>A mint ezt a leányt meglátta az én szeleburdi fiam, egyszerre
komoly lett. Mintha kicserélték volna. Az a hetyke önbizalom, a
mivel minden fiatal nőhöz közelíteni szokott, elhagyta: oly zavart,
tétovázó, ügyetlen lett egyszerre, a milyen egy valódi tizennyolcz
éves fiatal ember szokott lenni. Mikor a mostohája megengedte neki,
hogy megcsókolhatja a hugocskáját, csak úgy messziről lehelt hozzá
az ajkához. S alig tudott neki valamit dadogni.</p>
<p>A dejeunernél, mikor Deával szemközt ült Lyonel, olyan okosan
beszélt, mint egy kis pap. Pedig a szülőinek a jelenléte nem
feszélyezte máskor. Sőt annyira vitte a gyöngédséget, hogy a mint
egyszer mademoiselle Hermione (a ki akkor a feleségem felolvasónője
volt), valami a csintalanhoz hajló példálózást kezdett, Lyonel
ártatlan megbotránykozással szisszentett közbe: «chut». – A
kisasszony előtt!</p>
<p>Az nap lovagolni sem mert. A kertben rózsákat szedett
<span class="pagenum"><a name="Page_187" id=
"Page_187">-187-</a></span> s azokat a kertész által küldé fel
Deának: meghagyva, hogy ne árulja el, ki küldi.</p>
<p>Este produkálta magát Dea a zongorán: Schuberttől, vagy
Schumantól (nem tudom, melyik az egyik, melyik a másik) valami
cantatét vagy sonátát? vagy talán symphoniát? Nem tudom. Csak
annyit tudok, hogy elalszom rajta. Lyonel forgatta a hangjegyeket.
Egyszer aztán azt is elárulta, hogy fuvolázni tud. (Nekem addig
tudomásom sem volt róla.) Elő is hozta a furulyáját és a
hangjegyeit s aztán együtt játszottak el Deával valami
«Lied»-et.</p>
<p>Az ebédnél Lyonel nem ivott. Csupán akkor, a midőn én a
«leányunk» hazaérkeztére atyai felköszöntést tettem: akkor azt az
egy poharat kiürítette fenékig.</p>
<p>Azután következett egy séta a parkban. Én Sidonia grófnéval
hátul; előttünk Dea és Hermione kisasszony; Lyonel hol az egyik,
hol a másik hölgy mellett. A míg világos volt, beszéltek a
botanikáról, mikor bealkonyodott, az astronomiáról.</p>
<p>Éjszakára valami olvasni valót kért Lyonel Deától, a mivel ez
szivesen szolgált neki. Meg volt neki a «Contes Bleues». S az én
Lyonel fiam szépen lefeküdt féltizenegykor s csendesen
elszunnyadott a «Kék mesék» olvasása mellett.</p>
<p>Másnap délelőtt a lovaglásban produkálta magát Lyonel a kastély
udvarán Dea előtt. De ezúttal minden nyaktörő bravurokat mellőzött,
nem ficzánkoltatta, ágaskodtatta a paripáját, nem ugratott át vele
hortensia-állványokat, reggelihez felterített theásasztalokat, a
hogy a mostohája kedvéért (meg az én boszantásomra) meg szokta
tenni, hanem igen szépen járatta el a haute écolet, s úgy hozta
vissza a paripáját, mint egy szelíd bárányt. És miután kitalálta,
hogy Dea még nem tud lovagolni (hát bizony arra az apáczák nem
tanítják a növendékeiket), felajánlá neki, hogy ő majd kikeres a
számára egy jó szelíd paripát az istállóból, s az ő oktatása
mellett majd megtanulhat Dea lovagolni. <span class=
"pagenum"><a name="Page_188" id="Page_188">-188-</a></span></p>
<p>Hát hiszen mi úgy fogunk itt élni ezután, mint a paradicsomban!
gondolám magamban.</p>
<p>Hanem a mit az urfinak a szája el nem mondott, azt elmondták a
szemei. – Ismerem én jól az ilyen szembeszédet!</p>
<p>«Nem, Lyonel fiacskám. Ez nem megenni való!»</p>
<p>Sidonia grófnő különösen el volt ragadtatva Lyonelnek ezen üdvös
átalakulása által.</p>
<p>Egy szép napon aztán azzal a bizalmas közléssel leptem meg
Sidonia grófnőt, miszerint az én igen kedves barátom, marquis de
L’Orme, a napokban meg fog bennünket Seigniersben látogatni, a
fiával, Gontrannal együtt: a ki «ainè»! Huszonöt éves. Önálló.
Követségi attachée a flórenczi udvarnál. Komoly szándékai vannak a
«leányunk» iránt.</p>
<p>Erre Sidonia grófnő nagyot sóhajtva mondá:</p>
<p>«Szegény Lyonel!»</p>
<p>– Szegény Lyonel!? De hát mi az ördögöt akar ön Lyonellel? Hisz
csak nem veheti el önnek a leányát? Azért, hogy vér szerint nem
testvérek is; de a katholikus dogmák szerint egy férjnek és
feleségnek a fia és leánya még sem kelhet egybe! Ez nálunk
áthághatatlan impedimentum! Eretnekké legyenek tán?</p>
<p>– De mikor egészen egymásnak vannak teremtve!</p>
<p>Én azt hittem, hogy a feleségem meg van bolondulva. Még akkor
nagyon jó véleménynyel voltam felőle.</p>
<p>Egy hónap mulva Lyonel főbe lőtte a fiatal De L’Orme Gontrant
párbajban.</p>
<p>Ezért aztán szöknie kellett Francziaországból.</p>
<p>– No legalább már most elmégy utazni! mondám
megkönnyebbülten.</p>
<p>Ettől a naptól kezdődött a nőmmel való meghasonlásom.</p>
<p>Én az ő leányának valóban boldog jövendőt akartam előkészíteni.
Gontran egészen neki való vőlegény volt. – Az sem volt valami
szent. Isten őrizz tőle! A szentek jók <span class=
"pagenum"><a name="Page_189" id="Page_189">-189-</a></span>
mennybéli patronusoknak, de nem földi hitestársaknak. De legalább
komoly ember volt, a ki akart lenni valami s birt fogalommal a
családi élet nélkülözhetetlenségéről. S ezt agyonlövetik a
fiammal.</p>
<p>Hogy ez a szerencsétlen rencontre az ő cselszövénye volt, azt
bizonyosan tudom. A részvevők ugyan igyekeztek azt a kártyajáték
közben támadt összekocczanásra ráfogni: de én már ismerem az ilyen
ürügyeket.</p>
<p>Egy esztendeig nem szóltunk egymáshoz.</p>
<p>Ezt ugyan nagyon könnyű is volt megállnunk, miután a grófné
rendesen Párisban lakott, a nyarat Biarritzban tölté, a hova az
udvar járt; én pedig vagy idekünn voltam a kastélyomban, vagy ha
városba akartam menni, választottam Brüsselt vagy Londont. Párist
én nem láttam – a plebiscitum óta.</p>
<p>Egy esztendő lefolyása után látogatást kaptam a nőmtől és a
leányától.</p>
<p>A leány még egy esztendővel «szebb» lett.</p>
<p>(Ez így tart, mig a zenithet eléri; bizonyos korig mindig
fölfelé.)</p>
<p>Madame azzal az örvendetes hirrel vélt lekötelezni, miszerint
Pietrinek sikerült a fiam ellen kiadott üldöztetési rendeletet
visszavonni, Lyonel már most visszatérhet, s nem lesz semmi bántása
a párbajban elkövetett – «accident fatal»-ért.</p>
<p>Nem szóltam neki rá semmit. Egy pár napig itt marasztottam őket
a kastélyomban, s ez idő alatt igyekeztem Medea kisasszony
kedélyének belsejébe behatolni.</p>
<p>Meggyőződtem felőle, hogy ez a leány teljesen tudatlan abban, a
mi itt minálunk történik. Még csak sejtelme sincs róla, hogy ő mi
szerepet játszik ebben a balsorsban. Lyonelt ugy szereti, mint egy
bátyát szeret a huga titok nélkül, becsületesen.</p>
<p>Nagyon megszántam ezt a leányt.</p>
<p>Kivált, a midőn lelki tulajdonait közelebbről kezdtem
megismerni. <span class="pagenum"><a name="Page_190" id=
"Page_190">-190-</a></span></p>
<p>Ebből a leányból akár a legpusztítóbb dæmont, – akár a
legjóltevőbb angyalt csinálhatja valaki. Csak az a kérdés, hogy
kinek a kezébe kerül.</p>
<p>Mikor a nőm a leányával visszament Párisba, emlékszem rá, hogy
meg is csókoltuk egymást. Ez életben utólszor.</p>
<p>Eltávozásuk után én rögtön leültem az iróasztalhoz, s a
következő levelet fogalmaztam a grófnőhöz.</p>
<p>«Madame! Én ezennel kijelentem önnek, hogy ha ön az én Lyonel
fiamat a házánál elfogadja, vagy ha bárminő alkalmat is szolgáltat
neki, hogy a leányával találkozzék: én a fiamat azonnal ki fogom
tagadni az örökségből és egész vagyonomat valami oldalrokonomra
hagyom, vagy valamely közintézetre, bolondok házára; de az ön
bolondjára semmi esetre sem.»</p>
<p>Ezt a levelet gyors futárral küldtem utána, a ki őt megelőzte.
Mikor hazaérkezett, már ott találta az asztalán a levelemet.</p>
<p>Nem volt rá semmi hatása.</p>
<p>Ugy látszik, az első férje nagyon elszoktatta a fenyegetés
teljesítésének félelmétől.</p>
<p>Lyonel hazatért Francziaországba. Én még a viszontlátás
örömkönnyeit hullatni sem leltem alkalmat, a mikor már hirét
vettem, hogy ő kelme egész nyiltan kiséri a grófnék hintaját a bois
de Boulogneban, meg a Long Champsi versenykocsizások alatt.</p>
<p>Ekkor aztán megirtam a végrendeletemet.</p>
<p>A magasabb qualitásu őrjöngéseknek ez az egyedüli panaceája.</p>
<p>Az exorbitans gazdagság jog és titulus az exorbitans bolondságok
elkövetésére. Ha a módot elveszszük, elmarad a következmény.</p>
<p>Meglehet, hogy tévedek. Hiszen fodrászlegények és kávéházi
pénztár-mamsellek között is fordulnak elő hasonló őrjöngések.</p>
<p>Én mégis azt hittem, hogy ez sikeres gyógymód fog lenni.
<span class="pagenum"><a name="Page_191" id=
"Page_191">-191-</a></span></p>
<p>Egy napon – nem is sajátkezüleg hanem a titkárom által –
tudattam a grófnővel, hogy végrendeletet méltóztattam tenni, s
abban az őt megillető özvegydij kivételével, az egész vagyonom
örökösévé Vicomte de L’Aisne Alfréd unokaöcsémet neveztem meg. A
végrendelet két példányban a seigniersi sousprefét s a párisi
közjegyző levéltárába van letéve.</p>
<p>Ahá! Ez a sakkhuzás megtette a hatást.</p>
<p>Néhány nap mulva egy – nem egészen meglepő – látogatás
szerencséjében részesültem. Mademoiselle Hermione jött ki hozzám –
bérkocsin.</p>
<p>A jeles kisasszony nagyon desolált állapotban volt.
Elcsapták!</p>
<p>Persze: erkölcsi érzületeinek alapja volt megrendülve a Sidonie
grófnő házánál szerzett tapasztalatok által. Ezt nem birta tovább
kiállni szó nélkül. Hozzám menekül hát.</p>
<p>Én könnyen kitaláltam, hogy azért küldték hozzám, hogy engem
kikémleljen s az elhatározásaimra befolyást gyakoroljon.</p>
<p>Elfogadtam az ajánlatot. Azt mondtam Hermionenak, hogy ezentúl
legyen az én felolvasónőm.</p>
<p>A gyóntatómmal azelőtt is igen barátságos viszonyt tartott fel a
kisasszony.</p>
<p>Itt maradása óta az én «curé»-m a szokottnál is többet
példálózott előttem a tulvilágról.</p>
<p>Hermione, mondhatom, hogy a legügyesebben vitte a szerepét.</p>
<p>Nem ám, hogy a megbízóját iparkodott volna előttem tisztára
mosni, sőt inkább mindent elmondott róla, a mivel tudta, hogy
engemet fel fog ellene ingerelni.</p>
<p>Az iránt semmi kétséget sem hagyott fenn, hogy Sidonia Lyonelnek
őrült szenvedélyét Medea iránt beczézi. Csupán a tisztességes
külszin fentartására van gond.</p>
<p>Sidonia grófnő gyakran a legőszintébben nyilatkozott Hermione
előtt, ki vele korra nézve csaknem egyenlő, s <span class=
"pagenum"><a name="Page_192" id="Page_192">-192-</a></span>
tapasztalatokra nézve, ugy hiszem, hogy még előtte jár, – daczára
annak, hogy nem viselt még el két férjet.</p>
<p>– No hát mi van benne? (Így szólt Sidonie.) Vér szerint
csakugyan nem testvérei egymásnak! Ha az ostoba formalitások árkot
vonnak közöttük, vannak megint bölcs formalitások, melyek azokat
áthidalják. – Szegény Lyonel, mennyit szenved! Milyen könnyű volna
őt megváltani a kárhozatból. Vannak derék, becsületes érzelmü
férjek, a kik feleségeiket föltétlen bizalmukkal takargatják be.
Maguk sem követelők: mindenben a kimélet elveit követik. A kik
előtt a női erény dogma; kizárva minden gyanu és skepsis. – Igaz,
hogy Párisban ez a természetrajzi osztály már nehezen található; de
hát vannak még exoticus vidékek, német, orosz, magyar tartományok,
a hol az a genre cultiváltatik. Nem lehetne-e Medeához egy ilyen
hozzá illő derék embert találni? – Valami olyan özvegy férfiut, a
ki egy beteg feleséget éveken át hüségesen ápolt, s megszokta
mellette a nemes lemondást?»</p>
<p>Lándory indulatosan csapta az asztalhoz az egész
iratcsomagot.</p>
<p>– Mi baj, uram? Kérdé Péter, felserkenve, ki szépen elaludt az
asztal szélére támasztva a két karjára eresztett fejét.</p>
<p>– Semmi. – Mondá Bertalan. A spiritus futott ki a samovárból,
azt paráholtam el.</p>
<p>Aztán olvasott tovább.</p>
<p>«Tudom jól, hogy a ki ezt az iratot olvasni fogja, ennél a
sornál ugy fogja azt odavágni az asztalhoz, mint én tettem, mikor
leirtam.</p>
<p>Hát én nyomban ezután a következő izenettel – (rond irásba adva)
bocsátám el a házi káplánomat a madamehoz: hogy kész vagyok az első
végrendeletemet felcserélni, s azt egy másikkal helyettesíteni, ha
Lyonel a következő feltételemet teljesíteni fogja.</p>
<p>Nekem van egy kedves barátom Angliában, lord Gyllower Asthon.
<span class="pagenum"><a name="Page_193" id=
"Page_193">-193-</a></span></p>
<p>A barátság már a nagyatyáinknál kezdődött, az én ősöm kénytelen
volt a rémuralom alatt Angliába menekülni s éveken át volt a
Gyllower lord házának szivesen látott vendége. Ez a jó viszony
firól fira szállt.</p>
<p>Asthon lordnak most csak egy leánya van, a kire az örökség néz;
a majorescoja kitörte a nyakát a steeple chase-en, a cadetot
megették a niam-niam-ok Afrikában. Volt még egy törvénytelen fia, a
kit adoptált. Az meg egyszer fogadásból megivott egy pint cognacot.
Szép halála volt.</p>
<p>Lady Elvira most a mylord kedvencze.</p>
<p>Születésétől fogva az én fiamnak szánta feleségül a mylord.</p>
<p>Igaz, hogy nem szép. – De hát az én fiamra nézve ez tökéletesen
mindegy. Mert ha magát a milói Venust venné is el (a kinek a
tökéletessége abban áll, hogy nincs keze) a mellett is tartana
szeretőt.</p>
<p>De hát tulajdonképen miért is ne volna szép Lady Elvira? Vannak
gyönyörü sötétkék szemei, fekete szemöldökkel, finom ajkai, kecses
álla: csak az az egy baj, hogy közbeesik egy szertelenül hosszura
szabott orr. De hát az ördögbe is! szükséges az embernek a felesége
képét egyszerre végig nézni? Nézze meg reggel a szemeit, este az
ajkait, a többit meg hagyja el!</p>
<p>Tehát én azt a föltételt szabtam a fiam elé, hogy ha
megházasodik, ha nőül veszi Gyllower Elvirát, aztán ha elmegy véle,
– nem bánom akárhová – Olaszországba vagy Skócziába, s ha egy
esztendeig békében «együtt» él vele, hát akkor megsemmisítem az
első végrendeletemet egy másodikkal.</p>
<p>Ha nem – nem!</p>
<p class="center">*</p>
<p>Ezen felleplezések után itélje meg a biró, helyes indokok
voltak-e azok, a melyek végrendeletem megirására kényszerítettek?
<span class="pagenum"><a name="Page_194" id=
"Page_194">-194-</a></span></p>
<p>Én a fiamat nem gyülölöm: szeretem.</p>
<p>Minden hibáinak, minden bolondságainak daczára, szeretem.</p>
<p>Nem törődöm az excentricitásaival; megszokom azt a gondolatot,
hogy nagy eszméket, a mikért ősei rajongtak, odadob a cloakába.</p>
<p>De tehetem-e azt, hogy nyitott szemmel, jól ismerve a bűnt,
annak elősegítője legyek?</p>
<p>Most, hogy dúsgazdagnak érzi magát, a saját lelkét, meg egy más
ártatlan lelket kárhozatra vinni csak tréfa, játék neki. De legyen
csak egyszer rászorulva, hogy mint souslieutenant Algirban a
zsoldjából legyen kénytelen megélni, akkor majd előveszi a jobbik
eszét.</p>
<p>De bármi következése legyen is végrendeletemnek, én azt nyugodt
lélekkel bocsátom Isten és emberek itélete elé.</p>
<p class="center">*</p>
<p>Eddig tartott a felleplezés. – Folytatása nem volt.</p>
<p>Pedig sok mindennek kellett történnie azon idő alatt, mely az
első és második végrendelet megirása között lefolyt. Egész addig a
perczig, a mig a Lis Blanc gróf reszkető kézzel e szókat irta a
naplója czimén keresztül: «tűzbe vele!» – Hát mért nem dobta maga a
tűzbe? – Ha már feleslegessé vált? Ha már a helyreütő végrendeletet
megirta.</p>
<p>Itt a göcs!</p>
<h2>A MI A KÉT IRÁS KÖZÖTT VAN.</h2>
<p>A samovar katlanában régen ki is égett az alkohol, a víz fel is
forrott, ki is hűlt: az első csésze thea olyan fekete lett, mint a
csávalé. Bertalan hozzá sem nyúlt.</p>
<p>– Főzzek friss theát? kérdezé Péter.</p>
<p>– Ez is jó, mondá Bertalan s elkezdte a hideg theát <span class=
"pagenum"><a name="Page_195" id="Page_195">-195-</a></span>
szürcsölni. Se czukor, se rhum nem volt benne. Nem vette észre se
azt, hogy keserű, se azt, hogy hideg.</p>
<p>– Nem dobjuk tűzbe az iratot? példálózék Péter.</p>
<p>– Inkább szerezzük meg a folytatását.</p>
<p>– Én már megszereztem.</p>
<p>– Mi módon?</p>
<p>A legtörvényesebb uton: maga a primus acquisitor (első szerző)
kegyéből. Monte Rosso tolvaj collegám tisztelt meg a bizalmával.
Neki tudnia kellett mind azt, a mi a két végrendelet között
történt.</p>
<p>– «Kellett?» hangsulyozá Bertalan.</p>
<p>– Szükségképen kellett. – Hisz ön maga legjobban tudja nem csak
azt, hogy ki «volt» Monte Rosso, hanem azt is, hogy kinek
«látszott?» Hisz ő minden előkelő körben habitué volt, a hol csak
zárt ajtók mögött biribit játszanak; a hol eleven tableaux-okat
mutogatnak; a hol lófuttatások előtt a jockey-kat megvesztegetik,
hogy a «favorit»-tal szándékosan hátramaradjanak; a hol ötszáz
francos teríték mellett «petit souper»-kat rendeznek. Itt neki
Lyonel urral igen benső viszonyban kellett állnia. Nem hiszem, hogy
Monte Rosso ur Lyonel urnak egy-egy mesterfogást a «taillirozásban»
– olyanféle «corriger la fortune»-t barátságosan be nem tanított
volna. De hát nemcsak a «cercle»-ekben jártak ők «bras dessus, bras
dessous»: a Montmartre, a Faubourg St. Antonie bűzös spelunkáiban
még inkább, a hol Macaire Róbert utódjaival igen jó barátságban
éltek, s a Lanterne-t exegetálták. Ne legyen Péter a nevem, ha
Monte Rossonak a körülményes ismeretei a seigneresi kastély, a
gyémántos szekrény és annak ellophatási módja felől nem Raoul
Ripailletól származtak. Ugy! Azt még nem mondtam, hogy abban a
vonalon aluli világban Lyonel urfi nem viselte a Lis Blanc nevet,
(no iszen az kellett volna oda) ott a becsületes neve volt Raoul
Ripaille.</p>
<p>– Szép kis név!</p>
<p>– Majd még szebb is lesz az, ha tovább beszélünk <span class=
"pagenum"><a name="Page_196" id="Page_196">-196-</a></span> róla. A
«mouchard»-ok figyelmét már annál a nagy népcsődületnél is magára
vonta Raoul Ripaille, a melyet a Bonaparte Péter által agyonlőtt
Victor Noir nevű hirlapiró temetésénél rendeztek. Ők ketten nagy
szerepet játszottak abban, de szerencsésen kibujtak a fogdmegek
körmei közül, s egy óra mulva már kiparfümözve ültek az Odeon loge
infernále-jában. Ki érezte meg rajtuk a cloaca illatot? Ők igazi
«frère et cochon» voltak: «frère» a boutique-ban, «cochon» a
salonban.</p>
<p>– És még is éppen Lyonelt kellett megrontani Monte Rossonak? –
kérdé Lándory.</p>
<p>– Meglehet, hogy csak «zálogot» akart a kezébe kapni, a mely a
barátságot biztosítja. Tudja ön, «Heincz» királyfi sem akar
ráismerni többé a maga Falstaffjára, a mint princzből uralkodóvá
lett. De én nem megyek ilyen nagyon mélyen a lélektani kutatásba.
Monte Rosso egy közönséges tolvajfőnök volt. Ez még azon «tul» is
valami. Majd elmondom azt is, hogy «mi?» – ön odáig értesült a gróf
felvilágosításaiból, hogy a grófnő felolvasó hölgye átköltözött
hozzá s igyekezett a házi lelkész által a gróf kedélyére hatni, a
fia iránt engesztelőleg. Ugyan ez irányban fáradozott Sidonia
grófnő Lyonel megszelidítésében. A mint a grófnak a föltételét
megértette, elővette az urfit: – Legyen eszed! – Ennek meg kell
történni. – Hiszen nem vesztesz vele semmit. – Most csak husz
esztendős vagy. – Hát mi az az egy esztendő? – Gondold, mintha egy
földkörülhajózást tennél. – Ha zarándok fogadást kellene tenned, a
czél azt is megérdemelné.» – Lyonelt utoljára is rábirták, hogy egy
időre tagadja meg magát. Elhagyta a rossz társaságokat:
összefoglalva high lifeot és low lifeot. Elutazott Angliába. Innen
aztán rövid időn Asthon lordnak sajátkezü levele értesíté Lis Blanc
grófot, miszerint a két család leghőbb óhajtása beteljesült: Lyonel
gróf eljegyezte mylady Elvirát. Lis Blanc gróf sietett még az nap
válaszolni Asthon lordnak, atyai beleegyezését küldve e boldog
frigyhez. Egy hónap mulva aztán megkapta <span class=
"pagenum"><a name="Page_197" id="Page_197">-197-</a></span> a
meghivót az esküvőre. Erre udvariasan azt felelte, hogy nem mehet,
mert a köszvénye nem ereszti. Nem sokára azután megküldték neki az
«Illustrated News» számát, melyben a végbement esküvő le volt irva
és rajzban megörökítve. Lady Elvira nehéz fehér selyem brokát
menyasszonyi ruhát viselt, mely Worth mesternél készült; az uszálya
himzésén hat mamsell dolgozott három hétig, csak a csipke diszítés
negyvenezer franc értékü volt rajta. Tizenkét nyoszolyó leány
kisérte, mind rózsaszin ruhában; a legidősebb közöttük volt hat
esztendős. – Hanem ez mind nem volt elég Lis Blanc grófnak. Hiszen
mehetett volna ő arra az esküvőre a lába miatt, de szent fogadása
tartá, hogy eretnek templomba be nem lép, s az első esketés
anglikán szertartás mellett ment végbe. – Azt tehát követni kellett
a másodiknak: otthon Francziaországban, a vőlegény hitvallásának
ceremoniáival a franczia ősaristocratia kedvelt Saint Germain
l’Auxerrois templomában. Ide már nem fájt a lába elmenni Lis Blanc
grófnak. Ez ünnepélyes alkalommal aztán «a világ szemeiért»
kibékült Sidonia grófnéval. De még ez sem volt elég.
Francziaországban csak a polgári házasságot ismerik el
törvényesnek. Tehát még a seigniersi souspréfet, a közjegyző s
hiteles tanuk jelenlétében is végbe kellett menni az esküvőnek, s a
szerződő felek által névaláirásukkal megerősittetni.</p>
<p>– No már az ilyen háromszor megesküdött, megáldott,
meghitelesített házasságnak csak tartósnak kellett lenni! – Szólt
közbe Lándory.</p>
<p>– Magam is azon véleményben vagyok. Sajnos, hogy az öreg Lis
Blanc gróf nem volt olyan optimista, mint mi ketten; ő, mikor az új
pár, a hivatalos szertartás után, a mairieből átment a kastélyba, a
pompás luncheont, s az atyai áldást elfogadni, így szólt a fiához,
bevezetve őt menyével együtt a háló szobájába s ott felnyitva
előttük a hirhedett vasszekrényt.</p>
<p>– Tekints ide fiam. Itt vannak a Lis Blanc családnak
<span class="pagenum"><a name="Page_198" id=
"Page_198">-198-</a></span> az ősi kincsei, a miknek némelyike
szent Chlodwig idejéből származik. Ez mind a tied lesz, s nagy
ünnepélyeken nőd testét fogja ékesíteni. Ez a tizpecsétes levél a
végrendeletem, melyben téged teszlek általános örökösömmé. Soká nem
viszem már. Az orvosaim biztosítottak, hogy egészen jól vagyok, a
minél fogva azt hiszem, hogy a végét járom. Eddig szigoruan
tiltották a homardot és a champignont, most már megengedték. Tehát
egy évig fogok enni tengeri rákot és csiperke gombát. Kérlek igen
szépen, hogy addig, a míg én élek, ezzel a derék hölgygyel, a kit a
sors kezedre bizott, jól bánj. Mert ha rosszul bánnál vele, vagy
hűtlenül elhagynád, az én nekem olyan rosszul esnék, hogy igen
gyorsan belehalnék; de még sem olyan gyorsan, hogy előbb a te
székedet az ajtón kivül ne helyezzem. Tehát egy év mulva jöjjetek
vissza ide feleségestől együtt, vagy engemet találtok itt az
áldásommal együtt, vagy az áldásomat nálam nélkül.</p>
<p>Azzal egy jó csomó pénzt átadott Lyonelnek, s elbocsátá a boldog
párt nászútra.</p>
<p>Lyonel csakugyan példásan adta az új férjet – egész Svájczon
keresztül. Lady Elvira kitünő hegymászó. Lyonel mindenüvé mászott
vele. Többször kinálkozott rá neki az alkalom, hogy a feleségét
valamelyik Gletscher hasadékába letaszítsa. Egyszer sem tette meg.
Nagy önuralkodás! Genfben vett neki egy kis selyempincset. A
gyöngédség netovábbja. Azután Nizzába mentek, ott a virágünnepen
meglátott Lyonel egy világhírű szép tánczosnőt, abba beleszeretett.
A tánczosnőnek mennie kellett Madridba, a hol szerződése volt.
Lyonel utána szökött, s ott hagyta a fiatal feleségét, épen
tizennégy napos házas korában.</p>
<p>A tánczosnőt úgy hitták, hogy «Scilla.»</p>
<p>És így beteljesült, hogy «incidit in Scyllam, qui vult evitare
Charybdim.»</p>
<p>Kérem, uram, ne üssön agyon, hogy ilyen rossz szójátékokat
csinálok, de szeretek vele dicsekedni, hogy iskolába jártam.
<span class="pagenum"><a name="Page_199" id=
"Page_199">-199-</a></span></p>
<p>És akkor az a páratlan hölgy, a hátrahagyott feleség, a kinek
nemeslelkü tettéhez hasonlót nem jegyeznek fel a világ krónikái,
tudja ön, hogy mit tett? Folytatta a kitűzött nászutazást –
egyedül: – nem, a kis kutyájával. Szépen: Velenczébe, Turinba,
Veronába, Flórenczbe, Rómába, Nápolyba. És azután minden városból
írt leveleket haza Asthon lordnak és Lis Blanc grófnak. A levelek a
legnagyobb megelégedésről szóltak. Lyonel ott van mellette
hűségesen és jól találja magát. Szeretik egymást. Együtt élvezik a
természet szépségeit. Együtt tanulmányozzák a mesterek remekeit.
Kegyes csalással hitegeté a két öreget; eltitkolva előttük
szégyenét, szerencsétlenségét. S az a jámbor csel talán azoknak a
holtáig is sikerült volna; mert a derék nő úgy félre tudta magát
huzni Capri sziget valamelyik villájába, hogy még talán ön sem
találkozott vele, a ki ugyanakkor ott lakott. Hanem a futó bolond
Lyonel elrontotta az egész dolgot. Scilla kisasszony Londonba is
meghivást kapott s azt természetesen elfogadta. Lyonel
természetesen oda is utána pirouettirozott s mindenütt a
czipőszalagját kergette.</p>
<p>Azonban a derék Asthon lord nagy kedvelője lévén a plasticai
szépségeknek, egy szép este a tánczosnő szinpadi öltöző szobájának
ajtaja előtt éppen csakhogy egymásba ütötték az orraikat: az ipa és
vő.</p>
<p>És Asthon lord éppen akkor kapott levelet lady Elvirától,
melyben leírja előtte a gyönyörű holdvilágos estéket, melyeket
Lyonellel együtt töltenek Torre del Grecoban, várva a Vezuv közelgő
kitörését.</p>
<p>No iszen a mylord nem várt a Vezuvra a tűzokádással: elkezdte
azt maga. Nagy scéna lett a színfalak között. A botrány miatt
Scilla kisasszonynak rögtön el kellett hagynia Albiont. Egyenesen
Párisba utazott. Elébb azonban Lyonel urnak peremptorie kiadta a
parancsot, hogy tőle végkép elmaradjon.</p>
<p>Már hiszen maga Páris is elég tilalom volt Lyonelre nézve; mert
ha oda is elmegy Scilla után, semmiképen ki <span class=
"pagenum"><a name="Page_200" id="Page_200">-200-</a></span> nem
kerüli, hogy a neve a hirlapokba bele kerüljön, s azokból azután az
atyja is meg fogja tudni, hogy elhagyta a feleségét. Erről ugyan a
nászura is valószinüleg értesítette az öreg grófot, csakhogy a
seigniersi udvar olyan jól volt berendezve, hogy az érkező
leveleket elébb átvizsgálták, s a gyanusaknak találtakat eltették
szem elől. Lis Blanc gróf nem kapott a fia felől máshonnan
értesítést, mint lady Elvirától. Sajnos, hogy a hirlapokban nem
lehetett feketével befesteni a nem olvasandó híreket, mint más jól
rendezett államban szokás.</p>
<p>Én nem szeretek senkit gyanusitani, de feltűnőnek találom, hogy
az Asthon lord és Lyonel közötti kellemetlen találkozás, azután a
Lis Blanc gróf hirtelen halála, s nyomban rá e nap éjjelén a
szekrény elraboltatása alig három napi időközre esnek. Idáig a
történteket Monte Rosso közvetlen tapasztalatai nyomán tudtam meg.
A sikerült rablás volt az utolsó actus. A mik ezután következnek,
azokról már mind a börtönben értesültem. A fegyenczek nagyon élénk
levelezésben állnak a külvilággal (ha van pénzük.) A levelezés
százféle módjából ön is bizonyosan ismer egynéhányat. Én többet. De
becsületszavamat adtam nekik, hogy el nem árulom.</p>
<p>Lyonel gróf egyszerre kaphatta meg a táviratot az öreg úr
haláláról s a végrendelet eltünéséről. Mire Francziaországba
visszatért, már akkor ott találta Alfréd nagybátyját a seigniersi
kastélyba behelyezve. S ha még csak a Lis Blanc örökségbe
installálta volna magát: de a gonosz atyafi még Scilla
kisasszonynak a hotelében is elfoglalta Lyonel urfi helyét. Ez
nagyon természetes.</p>
<p>«Ha a köpönyeg leesik, a herczeg utána esik,» mondja
Schiller.</p>
<p>Pardon, gráczia! Már megint!</p>
<p>E sorscsapások annyira elkeserítették Lyonelt, hogy busulásában
elment Afrikába, oroszlánt vadászni.</p>
<p>Onnan irogatott haza a mostohájának gerjedező leveleket. Medea
iránti szenvedélye jobban lángolt, mint valaha. <span class=
"pagenum"><a name="Page_201" id="Page_201">-201-</a></span></p>
<p>A közben történteket ön, uram, jobban tudja, mint én.</p>
<p>A boldogtalan Monte Rossot balcsillagzata idevezette az ön
légkörébe, a hol megkapta, a mit mindenütt kikerült, a lábvasakat.
Több nála talált értékpapir, meg a miket Traumhold bankárhoz
elküldött, kétségtelenné tették, hogy ő követte el a seigniersi
kastélyrablást. Tehát az ellopott végrendeletnek is nála kell
lenni.</p>
<p>Ennek a felfedezésnek az alapján Lis Blanc grófnő megindította a
pert a birtokban levő de l’Aisne Alfréd ellen. A rabló kézre
került; az orgazda is kitudódott: a második végrendeletnek elő kell
adatni. A Lándory név sok ideig egyenlő volt Messiáséval a Lis
Blanc szalonokban. Majd előteremti azt a Lándory! A Lándory csoda
ember! Minden titkot ki tud deríteni.</p>
<p>Ezt is mind hírül hozták Monte Rossonak a fegyházba. Nagyokat
nevetett rajta.</p>
<p>Egyszer aztán a Lándory név eltünt a világból.</p>
<p>A Lis Blancok tanács nélkül maradtak. Azonban Alfréd is
kényelmetlenül érezte magát. Az igényper miatt az öröklött birtok
birói gondnokság alá volt helyezve.</p>
<p>Ekkor aztán valami okosat gondoltak ki egyesült tudománynyal.
Hátha véget vetnének e kinos pernek egy édes kibéküléssel?</p>
<p>Hisz a tenyerén fekszik az embernek a megoldás.</p>
<p>Vegye nőül De l’Aisne Alfréd Medea grófnőt, s azzal meg van
oldva a kérdés.</p>
<p>És nem csak a birtokkérdés, hanem még valami más is.</p>
<p>Hogy Medeának Alfréd gróf megfordított ideálja, az nem baj, és
hogy Medea sem tartozik azon nők osztályába, a kik egy olyan rouét,
mint Alfréd, eleven emberré tegyenek: az is úgy volt a rendén. Így
is egészen egymásnak voltak teremtve. Erre megesküdtek ugyan abban
a St.-Germain l’Auxerrois templomban.</p>
<p>Ekkor azután tudósítá Lyonelt Lis Blanc grófnő a Saharában.</p>
<p>«Most már jöhetsz haza!» <span class="pagenum"><a name=
"Page_202" id="Page_202">-202-</a></span></p>
<p>Hisz ez valóságos aranykorbeli idyll lesz így: jóéletű
nagybátya, egymást szerető mostohatestvérek és egy mindenkit
boldoggá tenni serénykedő mostohaanya!</p>
<p>«Lurida terribiles miscent aconita novercæ!»</p>
<p>(Üssön hátba kérem! soha több diák verset! «nunquam plus carmina
dicam.»)</p>
<p>– Borzasztó dolgok azok, a miket te itt nekem elmondasz Péter.
Csináljunk puncsot: én fázom.</p>
<p>– Ugy-e? A szegedi börtönben nem lehetett ilyen derék dolgokat
hallani. – Itt azonban megint hézag van tudósításaim között, a mit
ráérünk találgatással kitölteni, a míg a víz felforr. Az
oroszlánvadász sietett haza a szél szárnyain; azonban mire hazaért,
akkorra már Medea el is vált a férjétől. S hogy törvényesen
elválasztották, az arra mutat, hogy valami rendkivüli dolognak
kellett közöttük történni.</p>
<p>Lyonel úrfi tehát már most itt állt: egy félig meglőtt
oroszlánnak az emlékével, egy félig füstbe ment reménynyel, s egy
félig elvesztett birtokkal a markában.</p>
<p>Lehet-e csodálni, hogyha egy fiatal ember, a kit huszonegy éves
korában annyi rendkivüli sorscsapás ér, végképen elkeseredik?</p>
<p>Medeával csak egyszer találkozott.</p>
<p>Nem hiszem, hogy az eredeti ős Medea jobban lefelé forgatott
szemekkel nézett volna az ő Jásonára. A szavait följegyzék. S
tudatták Monte Rossoval. Első kútforrásból.</p>
<p>A mint «szive lángjairól» kezdett el beszélni a mostoha
testvérének, az rögtön ezzel a szóval szakítá félbe:</p>
<p>– Tudom jól, édes Lyonel, hogy mi hozta önt ide? Pénzt akar
kapni az anyámtól. Az pedig «most» nálunk is szabottan áll. Nem
tudna ön valaki mást kirabolni?</p>
<p>Ez már a valódi fekete panthera körmös kacsójának a
legyintése!</p>
<p>Medeának általában az egész férfinem iránt az undorig menő
ellenszenve maradt fenn rövid excursiója után a házasélet
birodalmában. <span class="pagenum"><a name="Page_203" id=
"Page_203">-203-</a></span></p>
<p>Egy ilyen megalázó visszautasítás után csakugyan nem lehet
csodálni, ha a fiatal ember a végletekre ragadtatja magát.</p>
<p>Nemsokára kiütött a nagy háború.</p>
<p>Lyonelnek nem jutott eszébe, a kardját felajánlani
hazájának.</p>
<p>Neki, mint telivér socialrepublikanusnak azon kellett imádkozni,
hogy a császárságot összetörjék. Ez a kivánsága teljesen be lett
töltve. – Hanem aztán a respublikának sem ajánlotta fel a
kardját.</p>
<p>Hanem, a mint elkövetkeztek a communenak a napjai, akkor jött el
a sora a mi hősünk tevékenységének. Ő volt a párisi lázadók egyik
legkiválóbb kolomposa.</p>
<p>– Emlékezem már a Raoul Ripaille névre, szólt közbe Lándory: a
tavaszi hirlapok átolvasásánál botlottam bele. Nem valami
dicsőséges emlékek. Egyszer a párisi érsek meggyilkoltatásánál
említik fel, mint jelen volt vezért, a második eset még
vérlázítóbb, a mikor egy árulással vádlott czimborájukat, egy
hirlapírót lövetnek agyon; a kinek neje és öt kis gyermeke
volt.</p>
<p>– Hja, uram, ezek csak apró rongyocskák, mik Raoul Ripailleről
lehullottak, de én őt egész egyenruhástól, fegyverestől birom az
emlékezetemben. Mi, ott az illavai fogház vasrácsai mögött jobban
voltunk értesülve arról, hogy mi történik Párisban, mint az összes
európai kormányok. Nagyszerű terv volt az, ha sikerült volna.
Egyszerre kiszabadítani a börtönök összes foglyait, s a bagnok
gályarabjait, s aztán egyesült erővel nekizudulni az egész
társadalomnak. Ki volt adva a harczi jelszó Németországban,
Oroszországban, Belgiumban, az osztrák-magyar birodalomban,
Olaszországban, a törvények elítéltjeinek, hogy egyszerre törjenek
ki a börtöneikből, ragadják meg a fegyvert! Gyujtsák fel a nagy
városokat. Lázítsák fel a munkás osztályokat, szedjék maguk körül a
sok faczér cselédet, a kinek a gazdája ijedtében elszökött.</p>
<p>Népszerű is volt az eszme! A diadalmasan hazatérő <span class=
"pagenum"><a name="Page_204" id="Page_204">-204-</a></span> német
seregek előtt felforgatni otthon fenekestül Berlint s a kereskedő
városokat; Szentpétervárott hatalomra keríteni a nihilistákat;
Kazántól Tobolszkig fellázítani azt a százhatvanezer deportált
lázadót, gonosztevőt, menekült bradjagát, előhozni az ólombányák
elítéltjeit, feltörni a «holt házak» zárait, a hol a katonai
elítéltek vannak összezsufolva; s mindenütt egyszerre megkezdeni a
rontást bontást! Kolosszális eszme volt ez. Mi is számot vetettünk
benne! Illaván hétszáz fegyencz, Szamosujváron kilenczszáz. Magnak
elég egy dulni rendelt hadsereghez. Olyan emberek, a kik már úgy is
elvesztették az életüket. A koczkánál csak az a kilátás, hogy
visszanyerhetik. – És csak egy hajszálon múlt, hogy nem sikerült. A
commune barrikád-harczaiban már hétszáz kiszabadult fegyencz és
gályarab vett részt; a Louvre, a Tuilleriák, a Hotel de Ville
kormos falai hirdetik, hogy ki járt ott? Az Issy erőd makacs
védelmében ők szolgáltak az ágyuk mellett; bizony nem is a takácsok
ám, vagy a rongyszedők; hanem az elszánt gályarabok. S már a
nemzetőrséget is magukkal sodorták; a sorkatonaság csapatonkint
állt hozzájuk. A hatalmas Dombrovszky tábornok minden ponton
diadalmasan verte vissza a versaillesi kormány seregeit! Mi erről
mind pontos tudósítást kaptunk a börtönben. Léghajókon át küldték
ki a leveleiket a körülzárolt Párisból. Mi is összesugtunk. –
Csakhogy ekkor a versaillesi kormánynak ez igazi pokoli szép terve
elnyomására egy még pokoliabban szép ellenötlete támadt.
Ráeresztette a communardokra a turcosokat, a pápai zuávokat, meg a
tengerészeket, s azokkal verette őket tönkre. Mi is pórul jártunk a
kitörési kisérletünkkel. A derék Monte Rosso az első rohamban
elesett, s most már a tulvilágon adhat számot viselt dolgairól. S
ha ott is van esküdtszék, meg vagyok felőle győződve, hogy föl lesz
mentve.</p>
<p>Ettől a naptól fogva aztán nincs több tudósításom: engem és a
nehezebben megróttakat elszállították Szamosujvárra. <span class=
"pagenum"><a name="Page_205" id="Page_205">-205-</a></span> Ott
többé nem volt Monte-Rossonk; nem volt pénzünk. «Point d’argent,
point de Suisses». Legfeljebb azt tudtuk meg, hogy mi történik az
alföldön? Ön tudni fogja, mi lett a commune-ből.</p>
<p>– Azt leverték teljesen, maguk a franczia seregek. Nem igaz,
hogy pápai zuávok lettek volna, a kiket rájuk eresztett a
kormány.</p>
<p>– És az anarchista hadsereg?</p>
<p>– Azzal eleinte nagyon kegyetlenül bántak. Az utczai harczban
ezerével hullottak el, s a kiket fegyverrel a kezükben találtak,
azokat csoportostul lőtték halomra a katonák. Valami tizenkét ezer
harczosuk el lett fogva, a legnevesebb vezéreik bilincsbe verve; s
most kezdődik a rémper tizenkétezer ember ellen. A megrémített
birtokososztály, a kegyes emberek boszút követelnek! Fel akarják
állíttatni a guillotinet: oda – a commune által ledöntetett Vendome
szobor mellé, s revanch-ot adni vérpatakokban a meggyilkolt
érsekért, a felégetett nemzeti műkincsekért. Ha ehhez hozzá
kezdenek: irtóztató vége lehet. A kormánytól függ, hogy mi
történjék.</p>
<p>– És így az is megeshetik, hogy a midőn mi ezzel a szekrénynyel
megérkezünk Seigniersben, s előadjuk a megkerült végrendeletet,
akkor már a boldog örökös végkielégítést nyert – négy lat
ólommal.</p>
<p>– Az bizony megeshetik.</p>
<p>– Nem kiváncsiságból kérdem én ezt; hanem azért, hogy
visszatérjek az én egész eszemjárásának a kezdő pontjára. Ha a Lis
Blanc örökös ilyen malapropos megtalál halni: akkor ki lesz, a ki
az én boldogult gazdám, Traumhold bankár ellen megindított eljárást
megszünteti?</p>
<p>– Ezt a végrendelet fogja megoldani. Bizonyosan lesz abban
valami másodörökös is megnevezve. Vagy a mit még jobban sejtek:
Lyonel számára lesz elrendelve, nagykoruvá léteig törvényes gyám.
Ez fog intézkedni.</p>
<p>– Nem lehetne ezt a végrendeletet is elolvasnunk? – kérdé Péter.
<span class="pagenum"><a name="Page_206" id=
"Page_206">-206-</a></span></p>
<p>– Láttad, hogy tiz pecséttel van lezárva.</p>
<p>– Nem néztem oda. Azokat is fejnyithatta Monte Rosso; miután már
a kezében volt.</p>
<p>– Hát azt hiszed, hogy a mit Monte Rosso, a főfőtolvaj
elkövetetlen hagyott, azt én fogom megtenni?</p>
<p>– Én kimennék a szobából. Nem tudnék róla semmit.</p>
<p>– Elég, ha én magam tudnám.</p>
<p>– Pedig azt hiszem, hogy ez, ha nem is törvényesen korrekt, de
egészen Istennek tetsző cselekedet volna.</p>
<p>– Hiszen, kedves Péter, ha én meg tudnék magammal alkudni a
fölött, hogy mi az igazság, a kötelesség? aztán meg mi a «jó tett»,
hát akkor azon kezdeném, hogy ezt a lepecsételt levelet dobnám a
tűzbe; s a helyett a felfedezések iratát tenném le a hivatalos
helyen. Ha holtakat tudnék idézni: a megholt Lis Blanc gróf lelke
bizonyosan azt mondaná rá: így tegyek. Hanem hát ebben nincsen
alku. A Lis Blanc család megkapja a maga kincseit gyémántokban és
papirosokban, kivéve a tűznek szánt iratokat. Hogy azokat kinek a
keze égesse el, és mikor? az tőlem fog függeni. Idő nincs rá
szabva.</p>
<p>Ezzel a felleplezések iratát Lándory eltette a zsebébe s a
kincses szekrényt ismét lezáratta Péterrel.</p>
<p>– Most már nagyobb fejtörést fog nekünk okozni az, hogy mi
uton-módon jutunk el mi Párisba. A német seregek még a keleti
departementokat megszállva tartják. Schweicz egész hadereje őrzi a
déli határt: éppen most fegyverezték le Canrobert és Garibaldi
átmenekült seregeit. Nekünk ezen a harczvonalon, annyi fegyveres,
gyanakodó erősségen ezzel a furfangos ládával keresztül hatolnunk
nem lehet.</p>
<p>– Talán Marseille felé a tengeren át szabad lesz az út.</p>
<p>– De valjon Marseilletől Párisig szabad-e?</p>
<p>– Hiszen nem kell nekünk Párisba mennünk, hanem Seigniersbe.</p>
<p>– De elébb Versaillesba.</p>
<p>Péter nem értette, miért, de belenyugodott.</p>
<p>A kakasok hajnalra kezdtek kukorítani. <span class=
"pagenum"><a name="Page_207" id="Page_207">-207-</a></span></p>
<h2>MONSIEUR DE L’ANE DORÉ.</h2>
<p>– Fogadjunk, Péter, száz forintban egy garas ellen, hogy engemet
Francziaországban mindenütt «Arany szamár»-nak fognak nevezni, –
mondá Lándory.</p>
<p>Péter a fejét rázta.</p>
<p>– Az ellenfogadás részemről könnyelmű elpazarlása volna a
garasoknak.</p>
<p>(Világos a «beleesés». Csak egy betü különbség: Lándory L’ane
doré.)</p>
<p>Az úr úgy bánt a szolgájával, mint a hogy legbenső barátjával
szokott az ember bánni, s a világ előtt az úr és cseléd közötti
viszonyt csak Péter feszes magatartása tanusítá, – meg a
leborotvált bajusz. – Különben a régi gazdájánál is úgy volt
szoktatva.</p>
<p>Lándory még Bécsből írt monsieur Boisgoberrynek, a seigniersi
souspréfetnek, útra kelte előtt; tudatva vele, hogy a Lis Blanc
szekrény megkerült: az elveszett ékszerek, s a zárt végrendelet
benne vannak. Ő azokat személyesen fogja elszállítani Seigniersbe:
kéreti tehát a souspréfet urat, hogy hivatalos hatáskörénél fogva,
a meghalt gróf hagyatékának præsumtiv örökösét és prætendenseit e
levél kelte után számítandó nyolczad napra hívja össze a seigniersi
maire hivatalába, a hol részéről az átadásnak meg kell
történni.</p>
<p>«Akkor» nyolcz napot kellett számítani a párisi útra: Genuán,
Marseillen keresztül.</p>
<p>Különben Lándory nem ment egyenesen Párisba, hanem Versaillesben
állapodott meg; ott egy napot időzött, az igazságügyminiszternél
kihallgatást nyerve s onnan utazott el, pontosan a kijelölt napon
Seigniersbe.</p>
<p>A seigniersi uradalom az Isle de Franceban fekszik – egész napot
tartott az oda utazás – a rendkivül rossz út miatt. <span class=
"pagenum"><a name="Page_208" id="Page_208">-208-</a></span></p>
<p>Valóságos inzultus és rágalom ilyesmit kimondani.
Francziaországban «rossz utak!» – Hát ezek olyan «ad hoc» rossz
utak voltak.</p>
<p>A seigniersi birtok ura hirhedett volt a nagyszerű
haltenyésztéséről; egyik nagy jövedelemforrása ebből fakadt.</p>
<p>Páris körülzárolása alatt mr. Boisgoberry souspréfet úr,
strategiai elővigyázatból, átszakíttatta mind a halas tavak
gátjait, azok aztán alaposan megrontották a chausséekat;
történetesen azonban a németeknek nem esett a hadműveleti tervükbe
a seigniersi kastélynak a megostromlása, mert különben ők majd
helyre hozatták volna az országutakat. Így tehát Boisgoberry urnak
megmaradt az a boldog tudata, hogy intézkedései miatt nem
taposhatták meg idegen lovak patkói a seigniersi virányokat.
Csakhogy az idegen eltávozta után megint a saját lovai is csak nagy
bajjal járhattak rajtuk. Az utak helyreállítása sok pénzt igényelt;
az uradalom pedig per alatt is volt, birói gondnokság alatt is
volt: a jövedelem élvezőjének Alfred de l’Aisne vicomte urnak
sokkal élvezetesebb kiadásai voltak, mint hogy azok mellett még
útcsinálásra is vesztegethette volna a pénzt. A bérlők hevenyésztek
faderekakból átjárókat a felvettetett hidak helyébe s more barbaro,
a hol járhatlan volt az út, kicsaptak a gyepre. A maire és a
souspréfet még nem igen mertek parancsolgatni, mert nem tudhatta az
ember, hogy ki lesz az úr ebben a zavaros világban.</p>
<p>A helység, mely az uradalomnak a nevét adja, csinos kis
mezőváros szép városházával, prefekturával és tisztességes
vendéglőkkel ellátva. Ezeknek egyikébe szállt meg Lándory,
sárpettyektől alig látszó bérkocsijával.</p>
<p>Ott megtudta, hogy Lis Blanc grófnő is ugyanoda van szállásolva
leányával, társalkodónéjával és több rendbeli cselédjével együtt.
De l’Aisne vicomte pedig az átellenben levő fogadóban tanyázik.</p>
<p>Az történt, hogy erre a napra mind a ketten kiadták a
<span class="pagenum"><a name="Page_209" id=
"Page_209">-209-</a></span> meghivókat – egymásnak: kölcsönösen
magukat tartva a gazdának, s a meghivottat a vendégnek.</p>
<p>Ebből aztán az lett, hogy egyik sem szállt a kastélyba, s egyik
sem gondoskodott a vendéglátásról, a mi egészen természetes
volt.</p>
<p>Lándory bejelenté a megérkezését a mairien, s ott tudomásul
vette, hogy déli tizenkét órakor lesz a hivatalos tárgyalás ez
ügyben, a mikorra sziveskedjék megjelenni, a corpus delictivel
együtt.</p>
<p>Egyéb látogatást nem tartott szükségesnek.</p>
<p>A hotelbe visszatérett találkozott a lépcsőn két hölgygyel, kik
lefelé jöttek. Mind a kettő mély gyászban volt, arczaik sűrü
fátyollal takarva. Az egyik, a ki termetére fiatalabbnak látszott,
úgy haladt el mellette, hogy az arczát sem fordítá felé; hanem az
idősebb megállt, s az arczába nézett; még vissza is fordult.</p>
<p>Lándory azt hallá suttogni: «ez ő!»</p>
<p>Ő is kitalálhatta, hogy ezek «ők».</p>
<p>Egy óra mulva ismét találkozhatott velük a hivatalszobában.
Szokása szerint ő volt a legelső a megjelenésnél, kisértetve Péter
által, ki a kincses szekrényt a táskájában hozta utána.</p>
<p>Még akkor csak a jegyző volt ott, egy fiatal provinczialis
gavallér, a ki nagyon el volt merülve a hirlapolvasásba, s e
mellett folyvást fredonnirozott, mintha csupa chansonetteket
olvasna.</p>
<p>Másodiknak érkezett meg a maire: egy köpczös kis bonhomme, ki
nem késett azonnal ismeretséget kötni a külföldi jövevénynyel, s
végül meghívta őt szalonka-vadászatra.</p>
<p>A harmadik lett a plébános, a néhai gróf gyóntatója, egy szikár
termetü, finom, sovány arczu typikus alak, ki minden jelenlevőnek
lekötelező szavakat igyekezett osztogatni, és soha sem odanézett, a
hova beszélt.</p>
<p>Az új ajtónyilásnál a két lefátyolozott hölgy lépett be.</p>
<p>Azoknak már udvariasan szökött eléje a fiatal jegyző, s
odavezette őket a számukra elkészített pamlaghoz. <span class=
"pagenum"><a name="Page_210" id="Page_210">-210-</a></span></p>
<p>Azután jött még egy gazdatiszt forma egyéniség, a ki meghúzta
magát egy széken, s igyekezett magát semmi irányban nem
compromittálni. Valószinüleg egyike a tanuknak.</p>
<p>Jövetelét előre hirdeté a következő, a szép Helenából énekelve a
«Creta szigetre! Creta szigetre!» áriát. Ez volt Alfred vicomte,
stereotyp mintája a «gommeux»-nek.</p>
<p>(Legujabban ez a név váltotta fel a petit crévét.)</p>
<p>Mikor belépett, meglátta az idegen alakot, s miután a többieket
mind személyenkint ismeri, elég leleményes volt kitalálni, hogy «ez
ő!» Feltette a «pincenez»-ét az orrára, úgy vette szemügyre.</p>
<p>Lándory aztán megértette vele, hogy minden medaillonnak két
oldala van, s kinézett az ablakon.</p>
<p>Erre aztán a vicomte odasasirozott a hölgyekhez,
félrekomplimentozta az útjából a kis jegyzőt, s elkezdett
causirozni: olyan vidám enyelgő modorban, mintha a legjobb
egyetértés hozta volna őket ide össze; az éltesebb hölgy elfogadta
a társalgást, s a fátyolát egész az ajkáig felveté az arczáról. –
Arról enyelegtek, hogy melyikük fogja ma a másikat szivesen látni
«diner»-re a kastélyban.</p>
<p>– Hát önnek mi véleménye van, Dea grófnő? szólítá meg az
ifjabbat. – Az volt az elvált felesége.</p>
<p>– Nekem mindegy! – volt a válasz.</p>
<p>Ez volt az első hang, melyet hallott ez ajkakról Lándory.</p>
<p>A hölgy hangja hasonlított Rachel Felix asszonyéhoz, az a
visszadöngő hang, a mely olyan mély, mint a férfié, de tele
lágysággal, érzéssel.</p>
<p>Utolsónak érkezett meg, mint illendő, mr. Boisgoberry, a
souspréfet; magas termetű, gyomros, tekintélyes alak, kopasz fej, a
homlokon egy csomó üstök, mely magát keményen védelmezi, midőn
körüle már simára letarolva a mező; arcza leborotválva, két
oldalszakáll kivételével, élénk meghazudtolásául a hivatalszoba
falára felakasztott arczképnek, melyen a souspréfet úr erősen
kiviaszkolt <span class="pagenum"><a name="Page_211" id=
"Page_211">-211-</a></span> bajuszszal és hegyes szakállal
ékeskedik. Hanem hát mikor azt festették, még a császár Párisban
volt. Most pedig már… Chislehurst! A köztársaság elnöke nem visel
bajuszt, csak pofaszakállt.</p>
<p>A főhivatalnok udvariasan üdvözli a jelenlevőket, megtartva a
rangelsőbbséget. Lándory úr már bemutatta magát nála a nap folytán,
a mögötte álló Pétert, mint esetleges tanut jellegezve. Rögtön
hozzá fogott a hivatalos eljáráshoz; felvette a háromszínű
vállszalagot, s leülve a rácsozott hivatal-asztalhoz, helyet kinált
a jegyzőnek az asztal másik oldalán. S azzal előadá a hivatalos
ténykedésnek az okait és czéljait, ékesítve a tényállást pathetikus
megjegyzésekkel s költői magyarázatokkal. Ez már chablon a
souspréfet urnál. Fantasztikus feldíszités nélkül, s a geographia,
topographia és ethnographia adatainak tetszés szerinti idomítása
nélkül ő már tényállást megállapítani nem tud.</p>
<p>Elmondá, hogyan hatoltak be a rablók a seigniersi kastélyba,
hogyan vitték el a meghalálozott gróf ékszeres szekrényét, melyben
a család egy milliót érő gyémántjai voltak; és azonkívül a gróf
által, a jelenlevő tanuk bizonyítása szerint, pótvégrendeletnek
nyilvánított, lepecsételt iratot. Ennek következtében a korábbi
végrendelet lőn végrehajtva, mely a gróf fiának kizárásával, de
L’Aisne Alfréd marquist teszi általános örökössé, a ki a birtokba
és kastélyba a formaságok mellett be is helyeztetett. Azonban a
rablást elkövetett bandának a feje Ausztriában, az ottani
főinquisitor, mr. Bertalan de Lándory által elfogatott,
convinkáltatott, s e kitünő prestigitateur által, a hypnotizmus
segélybe vétele mellett a kincses láda rejtekhelye kitudatott: mely
is feltaláltatott a Volga melletti Trente cinque tartomány egyik
várromja pinczéjében a jelenlevő főinquisitor által, ki ezt
személyesen ideszállítá. Ezennel hivatalosan felszólíttatik, hogy a
magával hozott corpus deliktit tegye le a præfectura asztalára.</p>
<p>Minderről a kis jegyző által protokollum lett fölvéve.
<span class="pagenum"><a name="Page_212" id=
"Page_212">-212-</a></span></p>
<p>Lándory inte Péternek, hogy tegye le a szekrényt a rácsos
asztalra.</p>
<p>A szekrény előtünésével valami csendes suttogás zugott végig a
jelenlevők során.</p>
<p>– Felhivom a meghivottakat, a kik jelen vannak, folytatá a
souspréfet, hogy constatálják a szekrénynek az azonosságát. Nem
szükség önök előtt magyarázatot adnom az iránt, hogy egyike a
meghivottaknak, az ifjú marquis Lis Blanc Lyonel miért nem
jelenhetett meg ez órában. Ő főhadnagy volt a tizenkettedik
huszárezredben; – a sedani katasztrófa elmondja a többit.</p>
<p>Itt reszketett és elhalt a szava a derék férfiúnak, a zsebkendőt
nem ok nélkül helyezte maga mellé az asztalra.</p>
<p>Lándory felnézett a plafondra. Boszantotta az a hamis pathos. Ő
tudta, hogy miért nem jöhet ide Lyonel marquis.</p>
<p>A jelenlevők mind elismerték, hogy ez a valóságos Lis
Blanc-szekrény.</p>
<p>Ez a hivatalos tény tehát be volt fejezve.</p>
<p>A souspréfet felkérte a jegyző urat, hogy sziveskedjék
felolvasni az általa megírt protokollumot, a minek a fiatal úr
tehetsége szerint megfelelt, nagy igyekezetet fejtve ki a saját
kalligrafiájának a lehüvelyezésében.</p>
<p>– Van rá a jelenlevőknek észrevétele? – kérdé a souspréfet.</p>
<p>– Nekem van, – mondá Lándory.</p>
<p>– Tessék előadni.</p>
<p>– Holmi apró helytelenségeket is óhajtanék kiigazítva látni.
Például ha a tisztelt jegyző úr a nevem végére ygrec-et
kegyeskednék írni «é» helyett. Megaranyozva még nem vagyok. (Nagyon
jó! – szólt bele az elnök.) Azután, ha lehetne Ausztria helyett
Magyarországot. («Az nem lényeges dolog!») Továbbá, hogy nem a
Volga, hanem a Vág mellett fekszik a várrom, a hol a szekrény
feltaláltatott («Az irrelevans dolog») s a vármegye nem Trent
cinque, hanem Trencsén, franczia ortografiával «Traintchaine».
(«Van-e még valami baj?») És hogy én nem a <span class=
"pagenum"><a name="Page_213" id="Page_213">-213-</a></span>
hypnotizálás, se nem a clairvoyance útján tudtam meg a szekrény
rejtekhelyét.</p>
<p>Már ebben nem engedett a főúr.</p>
<p>– Ah! Ezt mi nagyon jól tudjuk. A hirhedett Hermann, s a még
hiresebb Houdin e téren a csodákig vitték az ügyességet. A
hypnotizmus egy tudomány uram, mely egykor a birói vizsgálatot
fölöslegessé fogja tenni. Fluidumok, mediumok ismeretesek
előttünk.</p>
<p>– No hát legyen úgy! hagyta rá Lándory. Azonban, a mit
kifogásolok az egész exposéban: tehát nem csak a jegyzőkönyvben, az
egy hézag. Ki méltóztatott hagyni, hogy az elrabolt tárgyak közt
volt még e kincses szekrényen kivül egy értékpapircsomag is, mely
ötszáz ezer frankot képviselt. Ezt szeretném bele igtattatni.</p>
<p>Ez meg már épen heves forrásba hozta Boisgoberry úr vérét! Hibát
találni az ő exposéjában.</p>
<p>– Azt mi jobban tudjuk uram. A mi nincs itt, az nem tárgy. A
végrehajtott végrendelet utolsó alineája így szól: Az ötszázezer
frankot képviselő értékpapirjaimról külön codicillusban
rendelkeztem. Ilyen codicillus pedig nem került elő. S mivelhogy
sem örökséget képező tárgy, sem ahoz igényt tartó hagyományos nem
létezett; annál fogva azt a hivatalos jelentésbe belefoglalni sem
lehetett. Ezt mi jobban tudjuk uram!</p>
<p>– Nekem okom volt azt a megjegyzést tenni. Mondá Lándory.</p>
<p>– Most lássuk a láda tartalmát. Nyissa fel jegyző úr. Intézkedék
az elnök.</p>
<p>A kulcs bele volt dugva a szekrény zárába. Hanem a jegyző hiába
forgatta azt jobbra-balra, az nem nyilt ki. A család jelenlevő
tagjai sem tudtak felvilágosítást adni a zár megnyitásának
módjáról: sem a tiszttartó, sem a pap, ki többször látta a
szekrényt az öreg gróf által kinyittatni, a nélkül, hogy a
furfangját eltanulhatta volna.</p>
<p>Mindenki megbukott a kisérlettel, még a gépgyárból előhivatott
műlakatos is. <span class="pagenum"><a name="Page_214" id=
"Page_214">-214-</a></span></p>
<p>– Talán az én emberem majd ki tudja nyitni, mondá Lándory, mikor
már megunta a kinlódást nézni.</p>
<p>A Péter aztán egy percz alatt felnyitotta a szekrény felső
födelét. Az alatt még csak a második födél volt látható minden zár
nélkül.</p>
<p>– Hát ez hogy nyilik fel?</p>
<p>– Azt is az én emberem fogja megmutatni.</p>
<p>– Hát ő azt honnan tudja?</p>
<p>Lándory ironiás mosolylyal mondá:</p>
<p>– A hypnotizmus. Tetszik tudni.</p>
<p>Mr. Boisgobbery csiklandozva kezdte magát érezni. El kellett
fogadnia a választ, a saját nyilvánítása alapján.</p>
<p>– E szerint ön már szemügyre vette a szekrény tartalmát. Ki
adott önnek erre jogot?</p>
<p>– Tetszik tudni: a «nagy inquisitor» vagyok.</p>
<p>– Akkor a felelősség önt terheli a szekrény tartalmáért.</p>
<p>– Kifogást tehetnék ugyan a felelősség ellen: miután az egész
szekrény előbb azon homályos gentleman kezében volt, a ki ezt innen
elvitte, s a felnyitás titkát az is jól tudta, s e szerint azt
vehette ki belőle, a mi neki tetszett. Azonban elvállalom a
felelősséget, miután meggyőződtem róla, miszerint a gróf sajátkezű
jegyzéke szerint minden megnevezett tárgy együtt van benne.</p>
<p>Azzal odaszólt Péternek magyarul, hogy nyissa fel az alsó
tábláját is a szekrénynek.</p>
<p>Az is megtörtént.</p>
<p>Akkor a hölgyek is felkeltek a pamlagról, s odamentek az
asztalhoz. A kiváncsiság diadalmas versenytársa minden emberi
indulatnak. Még a fátyolaikat is hátravetették az arczukról.</p>
<p>A jelenlevők mind összedugták fejeiket az ékszerek bámulatára.
Az elnök egyenkint szedegette azokat elő a szekrényből, a maire
olvasta a tárgyjegyzéket, s a jegyző irta azoknak a megnevezéseit a
protokollumba. Ez eltartott másfél óráig. <span class=
"pagenum"><a name="Page_215" id="Page_215">-215-</a></span></p>
<p>Az elragadtatás általános volt.</p>
<p>Bizonyára kár lett volna ennyi kincsnek ott maradni eldugva, a
Volga mellett!</p>
<p>Legnagyobb tetszést vívott ki a fekete gyémánt.</p>
<p>– Ha a végrendelet engem tesz az ékszerek urává, mondá Alfréd
Medeának, én a fekete gyémántot a grófnőnek fogom felajánlani.</p>
<p>– Sajnálom, hogy a jó akaratot nem viszonozhatom, mondá a fiatal
grófnő, miután az egész a bátyámé.</p>
<p>– Talán még nem? Mondá a vicomte, hideg, kegyetlen
gunymosolylyal. (Ő is tudta, hogy hol van Medeának a bátyja.)</p>
<p>Végre rákerült a végrendeletre is a sor.</p>
<p>Az ezt lepecsételt tanuk sorban mind elismerték, hogy ez volt a
nekik bemutatott irat, s az elnök constatálta, hogy a pecsétek
sértetlenek.</p>
<p>Akkor azután ő saját maga felmetszette a pecséteket.</p>
<p>A végrendelet egy egész ivnek az első lapját betöltötte, mind a
meghalt gróf keze irásával.</p>
<p>Elő volt benne adva, hogy ezzel a korábbi végrendelet
megsemmisíttetik. Az okok megszüntek. Lyonel családot alapított;
egészen atyjának akarata szerint. Annálfogva a kitagadás
visszavonatik s Lyonel általános örökössé lesz kinevezve.</p>
<p>Azonban a hagyományozó nem tett le a scrupulusairól. Jónak látta
körülzáradékozni a végrendeletét. Sok mindenféle esetre gondolt
előre. Lyonel nagykorúságáig Sidonia grófnő marad a teljhatalmú
gyám, a ki a birtok jövedelméből annyit juttat a mostoha fiának, a
mennyit jónak lát. Lyonel csak a 24-ik éve elértével veszi át a
birtokot, melyre a mostoha anyjának stipulált életjáradék be lesz
táblázva. Medea grófnő megkapja az apai birtokát Erdélyben: neki
hagyományozza a gróf az atyja beváltott adósleveleit.</p>
<p>Ellenben következtek azok az esetek, a melyekben Lyonel ismét
elveszíti az apai örökséghez való jogát, s <span class=
"pagenum"><a name="Page_216" id="Page_216">-216-</a></span> helyébe
lép az első végrendelet hagyományosa, De l’Aisne Alfréd
marquis.</p>
<p>Ilyen eset az, ha Lyonel a római katholikus vallást elhagyná s
akármi más hitre térne által.</p>
<p>Hasonlóul, ha valamely olyan hatalomnak a szolgálatába állna,
mely Francziaország ellensége.</p>
<p>Épen úgy az egész birtok szállni fog De l’Aisne Alfréd
marquisra, ha Lyonel törvényes utód nélkül halna el. Itt
következett egy marginális jegyzet: hasonló beszámítás alá esik a
«polgári halál» is.</p>
<p>Ellenben: (ez a pont arra nézve, a ki a viszonyokat nem ismeri,
a hóbort szinét viseli magán) ha Lyonel valamely egyházi rendbe
találna belépni, például a maltai lovagok rendébe, akkor azonnal
kapja meg a birtokot szabad rendelkezésére, még ha a nagykoruságot
el nem érte volna is.</p>
<p>(Ehhez már csakugyan clairvoyance kellett!)</p>
<p>Az aláirás biztos, szilárd kézvonással odakanyarítva.</p>
<p>Mikor a négy rét hajtott ivet szétnyitották, annak a belsejéből
még egy vékony papirlapra irott pótrendelkezés került elő.</p>
<p>Ez volt az említett codicillus.</p>
<p>Ebben a hagyományozó a készpénzével és értékpapirjaival
rendelkezik.</p>
<p>Ez utóbbiakból kétszázezer frankot hágy Sidonia grófnőnek,
százhatvanezeret De L’Aisne Alfréd unokaöcscsének: a többit
jótékony czélokra; szolgáinak, tisztviselőnek, gyóntatójának
huszezer, Hermione kisasszonynak tizezer frankot: a végrendeletet
végrehajtó souspréfetnek szintén annyit.</p>
<p>– E szerint «ennek» mégis csak bele kell jönni a jegyzőkönyvbe,
mondá Lándory.</p>
<p>A souspréfet úr még mindig védeni akarta a positióját.</p>
<p>– De hát mit ér a bőkezű hagyományozás, ha senki sem tudja, hogy
hol kapható az ötszázezer frank papirban?</p>
<p>Többen is visszhangoztak neki: Alfréd meg a pap. <span class=
"pagenum"><a name="Page_217" id="Page_217">-217-</a></span></p>
<p>– Gombát ér! Heringfejet ér.</p>
<p>– Én tudom, hogy hová lett és hol kapható meg, szólalt meg
Lándory.</p>
<p>Ezzel egyszerre az általános érdeklődés tárgyává lett.</p>
<p>– Ő tudja! Hát mért nem mondja?</p>
<p>– Ha megengedi a souspréfet úr, hogy előadjam.</p>
<p>– Nagyon kérem. Tessék ide mellém leülni.</p>
<p>A főúr maga húzta oda Lándory számára az asztalhoz a széket; a
melyet sietett alája tolni Alfréd marquis.</p>
<p>Hisz ez derék férfiu!</p>
<p>– Legyen szives előterjeszteni becses véleményét.</p>
<p>– Tehát az én véleményem szerint az az ötszázezer frank, a
Traumhold bécsi bankár tömegében található fel; a kinél azt a
rablást elkövetett Monte Rosso letéteményben hagyta. Erről nekem
biztos tudomásom van.</p>
<p>– Tehát mégis ér valamit a codicillus! rebegé a souspréfet
úr.</p>
<p>– Van Isten az égben! sohajta fel a plebános.</p>
<p>– Ön valóban nemes szívü férfiu; nyilvánítá ki véleményét Alfréd
marquis, minden indokolás nélkül.</p>
<p>Az indokolást egyébiránt Lándory kitalálhatta. Traumhold bankár
leánya neje volt Lándorynak: most Lándory a neje virtualitásainak
az örököse; nagylelkűség tőle, hogy felfedezi, miszerint a ránéző
hagyatékot félmillió franknyi idegen vagyon terheli, a midőn a
letéteményező maga nem jöhet elő, azt visszakövetelni.</p>
<p>Lándory nagyszerű volt a vállvonogatásban. Az embert nem kell
azért megdicsérni, hogy nem lop.</p>
<p>– Igazítsa ön ki rögtön ygréc-re Lándory úr nevének végbetűjét!
Rivallt rá a souspréfet úr a kis jegyzőcskére, mely parancsnak az
rögtön igyekezett eleget tenni.</p>
<p>– Úgy szintén a «L’Autriche»-t igazítsa ki «La Bulgarie»-ra.</p>
<p>– Inkább La Hongriera, ha úgy tetszik. Esedezék Lándory.</p>
<p>A kis jegyző aztán odairta neki «Lohengrin»-t. <span class=
"pagenum"><a name="Page_218" id="Page_218">-218-</a></span></p>
<p>– És én most ezzel feladatomat befejeztem; mondá Lándory az
elnökhöz fordulva; nem kivánja ön további személyes
jelenlétemet?</p>
<p>A souspréfet ünnepélyesen kinyilvánítá, hogy meg van elégedve
monsieur Lándory eddigi hozzájárulásával ez ügy kibonyolításához, s
ezért neki a hatóság nevében köszönetet szavaz: az utazási
költségei, napi dijai és a többi végzésileg fognak
megállapíttatni.</p>
<p>Lándory erre azzal válaszolt, hogy mind ezekről lemond: utazását
tanulmányozási czélból tette; a többi pedig «nobile officium».</p>
<p>Azzal kurtán üdvözölve az ott maradókat, Péterrel együtt
elhagyta a prefekturát.</p>
<p>Nem mentek egyenesen vissza a hôtelbe, hanem egy sétát tettek a
platánsorral szegélyzett folyócska partján végig.</p>
<p>– Különös az, szólalt meg Péter, hogy az érdekelt felek közül az
egyik nem mutatott jó kedvet, a másik nem tüntetett boszúságot a
végrendelet felolvasásakor: pedig azt már a legrosszabb
vaudeville-iró is utasításba tette volna a szereplő szinészeknek,
hogy a végrendelet felolvasása után «nyertes fél arcza sugárzik,
vesztes félé elsötétül».</p>
<p>– Hátha ezek jobb szinészek. De más alapja is van az
egykedvüségüknek. A végrendelet egy pontja De l’Aisne Alfrédnek
adja vissza a Lis Blanc-birtokot azon esetre, ha Lyonel akár testi,
akár polgári halállal tünik el a világból. Már pedig, ez órában,
mind a nyertes, mind a vesztes félnek nagy oka van azt hinni, hogy
Lyonelt a két baleset közül az egyik utóléri. A grófnő diadalát
lehüti a rettegés, a marquis bánatát enyhíti a reménykedés.</p>
<p>– Ezt figyeltem meg mind a kettőnek az arczán, midőn önnel
voltam szemben. Hanem azt csakugyan nem tudom kitalálni, hogy a
fiatal grófnőnek mi oka lehetett azokat a csoda szép szemeit olyan
öldöklő modorban forgatni ön ellen, mikor néha egy pillantást
vetett felé? <span class="pagenum"><a name="Page_219" id=
"Page_219">-219-</a></span> Majd ki tudom én azt, csak egy olyan
magam rangjabeli gentlemannel akadjak össze a társaságból.</p>
<p>Lándory most egyszerre ezzel a kérdéssel lepte meg Pétert:</p>
<p>– Tudsz te lovagolni?</p>
<p>– Arra, hogy az akadályversenyen pályázzak, nem vállalkozom,
hanem ha egyszer a nyeregben ülhetek, nem maradok le róla.</p>
<p>– Akkor szerezz ma estére egy hátas lovat a városban, s végy
lovagló csizmát és ostort magadnak.</p>
<p>Mikor a hôtelbe visszakerültek a sétából, már akkor mind a két
átellenes vendéglő udvarán mosták a sáros hintókat a szolgák s a
kocsisok jártatták a lovakat. Tehát az uraságok már a kastélyban
vannak. Az új statutió végbement.</p>
<p>A lépcsőházban már ott várt egy ezüst vállzsinóros inas
Lándoryra. Levelet hozott neki a grófnőtől.</p>
<p>A levélben meghivás volt a mai ebédre, a Lis Blanc-kastélyban,
déli hat órára.</p>
<p>Lándory válaszolt, köszönte a meghivást, ott lesz.</p>
<p>Péter utána ment az inasnak.</p>
<p>Jó vártatva visszatért, s hamisan hunyorítva a félszemével:</p>
<p>– Mindent tudok, mondá. Egyszerre jó pajtások lettünk a
collegával. Régi cselédje volt a grófnak (a grófné zsoldjában.)
Kiváncsi volt rám. «Te vagy az a méregkeverő?» kérdezé tőlem.</p>
<p>– No hát, hogy ne volnék az?</p>
<p>– Akkor collegák vagyunk. Én is sok mérget kevertem a gazdámnak,
a mitől az hamarébb ment a pokolba. Ez a te gazdád úgy-e bűvész,
halottfeltámasztó, ördögidéző.</p>
<p>– A bizony! Én aztán rágalmaztam önt egész lelkesedéssel. Ez
viszonlelkesedést idéz elő. – Hát ti a korcsmába tértetek vissza
ekvipázsaitokkal? kérdezém. Nincs istálló a kastélyban?</p>
<p>– Istálló csak van! de se egy szál széna, se egy szem zab.
<span class="pagenum"><a name="Page_220" id=
"Page_220">-220-</a></span></p>
<p>– Hát nem tartott a marquis lovakat?</p>
<p>– Odabenn Párisban. Azokat megették az ostrom alatt. A régi
gazdámnak, Lis Blanc grófnak hirhedett écurieje volt. Hámos lovai,
arab paripái, különösen a gazdasághoz való trakhéni ménei jutalmat
is nyertek a világtárlaton. De a mint a marquis átvette az
örökséget, az egész ménest, istállót mind eladta; a grófnak derék
rambouillet nyája volt: azt is mind ezüstre váltotta fel. Most
aztán (az ajtón keresztül hallottam) a grófnő és a marquis, a mint
a beiktatás után magukra maradtak a belső szobában, csunya nagy
perpatvar támadt közöttük. A grófnő szemére lobbantotta a
marquisnak, hogy mind elpocsékolta a gazdasági felszerelést,
lovakat, juhokat, teheneket. Erre aztán azt vágta vissza neki a
marquis, hogy «ön épen azt teheti a Lis Blanc gyémántokkal, hogy
mikor én kapom vissza az uradalmat, csak az üres szekrényt
találjam». «Azt meg is fogom tenni!» mondá a grófnő. «Akkor jó lesz
önnek sietni a vásárral, mert a versaillesi bonhommeok piaczra
akarják dobni a korona-gyémántokat, s akkor ennek a csemegének
nagyon leverik az árát.»</p>
<p>– A gutát! Ilyen hangon beszélnek egymással? mondám én.</p>
<p>– Ez még hagyján! monda ő. De azt láttad volna, mikor a
souspréfet, a ki az új (de régi) örökösöket beigtatta a birtokukba,
s a kulcsárt előre bocsátva, egyenkint nyitogattatá fel az ajtókat,
bevezette őket a termekbe s nagy pofával hirdette, hogy ime mindent
a régi rendben találtak: hát ott is folyvást azon veszekedett az
öreg grófné a marquissal, hogy az eredeti festményeket kicserélte
müncheni másolatokkal. Ezen patvarkodva el-elmaradtak egy-egy
gyanuba vett Rembrand-képnél. Plane egy rámánál, a melyben egy
Meissonier szemtelenűl helyettesítve volt egy olajnyomattal,
csaknem hajba kaptak, úgy hogy utoljára a souspréfetnek nem maradt
más vezetni valója, mint az ifju grófnő. Az meg csak ődöngött, a
fejét erre-arra hajtva, mintha nem is tudná, hol jár? Egyszer
aztán, <span class="pagenum"><a name="Page_221" id=
"Page_221">-221-</a></span> a mint egy ajtót felnyittatott a
souspréfet, lekötelező mosolygással mondta, a hogy szoktak az ilyen
hivatalos urak: «Ez pedig itten a grófnőnek hálószobája!» Tudod? Az
a nászéji szoba. A közepén egy feldöntött asztal, összetört
porczellánok, szétgurult poharak társaságában, mellette egy
nilus-kék atlaszszal bevont causeuse, mely világos tanujelét hordta
magán annak a katasztrofának, mikor valaki többet ivott, mint a
mennyit megbirt; no hiszen azt a képet, azt a szemet láttad volna,
a mit Dea grófnő mutatott erre a látványra! Hej, hogy csapta be azt
az ajtót souspréfet úr orra előtt s azzal megfordult a sarkán s
kiszaladt az erkélyre. No majd beszélek én még neked erről a
nászéjről, mikor egyszer együtt keverjük a mérget: absynthet, veres
borral! Ma estére aztán jól kicsipd az uradat; mert sok szem
megakad rajta!</p>
<p>Lándory utána gondolt a Péter által elmondottaknak. Végig menve
az egésznek során, kezdte megérteni azoknak a félelmes szép
szemeknek fenyegető ragyogását.</p>
<p>… Ha azt tudják, hogy Pétert, mint elitélt méregkeverőt hozta ki
a börtönből Lándory, akkor az ő életének megelőző körülményeiről is
jó értesüléseiknek kell lenni…</p>
<p>… ha az a szó, a mit Hermione kisasszony az öreg Lis Blanc
grófnak elmondott, «egy olyan férjnek való ritka példányról»,
Medeának is fülébe jutott…</p>
<p>… s ha szóbeszéd tárgya volna az, hogy egy jámbor samaritánus,
ki két évig ápolt gondosan egy hitvest, a Középtengernek egy
szigetén elzárkózva a világtól…</p>
<p>… akkor aztán könnyű megérteni, mit beszél az a lefelé nyiló
szem, az a középen felnyiló száj, mely fehér fogait mutatja:
«Vigyázz! Ez éget! ez harap!»</p>
<p>Még is be mert lépni ennek a szép fenevadnak a ketreczébe.</p>
<p>Sidonia grófnőre nem volt semmi meglepő sem a végrendeletben,
sem a codicillusban. Mindkettőnek a tartalmát ismerte lényegében
Lis Blanc házi papja, s ez közölte <span class="pagenum"><a name=
"Page_222" id="Page_222">-222-</a></span> azt a grófnővel. Úgy,
hogy a grófnő egész felkészülten jött már Seigniersbe. Előre küldte
a szakácsát a statutió lakomájához szükséges minden felszereléssel:
még virágokról is gondoskodott. Az akkori divat szerint az étkező
asztalt telehintették üvegházi virágokkal. A porczellán, ezüstnemű
is megfelelt a pompás menünek. Hasonlított ez a lakoma a debreczeni
büvész Hatvani professor vendégségéhez, ki egy üres konyhából a
sultán ebédjét hordatta elő a szolga szellemeivel.</p>
<p>Csupa férfitársaság volt, a két házi úrnőt kivéve, kik együtt
vitték a «honneurs»-öket. A városka notabilitásai: a helyőrség
parancsnoka segédtisztjével, gyárosok és szállítók, a kikre az
uraságnak szüksége van.</p>
<p>Lándoryt mindenki sietett protegálni. Először mindenki meg volt
lepetve, hogy nincs turbán a fején, sarkantyus csizma a lábán. Azt,
hogy francziául hall és beszél, természetesnek találták. És aztán,
a ki csak előfoghatta, mind iparkodott vele, még az ebédhez ülés
előtt, megismertetni a legközelebbi mult idők sensatiós
eseményeit.</p>
<p>Még mindig a commune leveretése volt a kedélyeken uralkodó
tárgy, ahhoz tudott mindenki valami új adattal szolgálni. Talán
hallottak róla már valamit, hogy itt van egy csoda-ember, a ki két
esztendeig nem olvasott ujságot. Lándory hallgatta mind azt
áhitatosan, mintha csupa ujdonság volna rá nézve. Majd a hölgyekkel
váltott néhány szót, s azon az alapon, hogy Medea grófnő atyai
részről a magyarokkal rokon, beszélt neki egy pár érdekes apróságot
arról az országról, a hol a birtoka fekszik. A grófnő még
emlékezett vissza a gyermekkorából arra a vidékre. Csakhogy igen
messze van. Két nap kellett kocsin ülni s egy helyütt, a hol
elvitte a hidat a megáradt folyam, tutajon átkelni. Lándory
kellemes ujdonságot vélt a grófnővel közölni, a midőn értesíté,
hogy oda most már vasút vezet: a pályaház ott van a kastély parkja
végében, egy nap alatt Budapestről oda lehet jutni. A főváros is
sokat változott azóta, hogy a grófnő utoljára <span class=
"pagenum"><a name="Page_223" id="Page_223">-223-</a></span> látta.
Most egy sugárutat törnek rajta végig, mely a párisi Boulevard
Sebastopollal akar valaha versenyezni. Erre csak egy iróniás mosoly
felelt és azon száraz válasz, miszerint a grófnő nem igen reméli,
hogy akár Magyarország fővárosát, akár az erdélyi kastélyát valaha
meglássa.</p>
<p>Itt azután el lehetett szakítani a beszélgetés fonalát.</p>
<p>A komornyik jelenté, hogy fel van tálalva s szétnyitá az étterem
kettős szárnyajtaját. Lándoryt az a kitüntetés érte, hogy Sidonia
grófnő az ő karján vezetteté magát az asztalhoz; ezzel Alfréd ellen
is tüntetett, ki rangra előkelőbb volt és közeli rokon, s ma reggel
még ura ennek a kastélynak. Talán épen azért! Alfréd azzal akarta
elpalástolni a mellőztetést, hogy Medeát vezesse az asztalhoz,
(hiszen felesége volt!) de azzal is elkésett, mert az meg már akkor
a souspréfet karján csüggött.</p>
<p>Az asztalnál is ez a rend volt megtartva. Az asztalfőn Sidonia
grófnő, jobbról mellette Lándory, balról Boisgoberry úr, a mellett
Medea grófnő, azon tul a colonel, Lándory szomszédja volt a maire.
Alfréd az asztal tulsó végén foglalt helyet, mint exházigazda.
Tehát Lándory csakhamar szemközt volt Medeával.</p>
<p>A jó borok felnyitották a nyelveket. A «chateau Laffitte»-nál
még a conjectural-politika járta: Vajjon Joinville és Aumale
herczegek belépnek-e az assemblée-ba? Vissza fogják-e kapni a
birtokaikat? Sikerül-e Dupanloup-nak a Bourbonok két ágát egymással
kibékíteni? Mit jelent Franclieu marquis támadása az orleanisták
ellen, a legitimisták nevében? Találkozott-e Thiers a herczegekkel,
vagy végkép szakított az orleanistákkal? Megbukik-e Thiers,
Gambetta heves támadása miatt? Hát Daru rohama Jules Favre ellen a
napoleonidák érdekében, biztat-e sikerrel? – A «Haute Sauterne»-nél
már az actualis politika terére szálltak át: meddig marad a pápa
Rómában? Sikerül-e Plon-Plonnak a corsicaiakat meghódítani? Volt, a
ki már azt is tudta, hogy meg is bukott Ajaccióban irgalmatlanul a
«vörös herczeg». A «grand <span class="pagenum"><a name="Page_224"
id="Page_224">-224-</a></span> vin»-nél pedig már egészen tűzbe
jöttek a fejek, s belemélyedtek a pártpolitikába; szomszédok és
átellenesek ki-ki a maga jelszavára koczintott, hogy csak úgy tört
bele a pohár! Egynek a zászlója tricolor volt, a másiké fehér, a
harmadiké a császári sas; volt, a kinek a veres zászló
tetszett.</p>
<p>Az erdei szalonka után a souspréfet ur poharat emelt az új
birtokosokra, a két grófnőre, a hogy szokás, azután a volt
birtokosra, ki nemes lemondással hajolt meg a törvény előtt, a hogy
illik; és végül a család hirneves vendégére, Lándory úrra, a hogy a
méltányosság hozza magával.</p>
<p>A toast rövid volt és szép.</p>
<p>A felköszöntésre Alfréd is odajött az asztal tulsó végéről
«rokonaival» poharat érinteni, mely udvariasságot Sidonia grófnő
azzal viszonozott, hogy ott marasztotta a marquist, helyet adva
neki az asztalfőnél maga mellett, úgy hogy Alfréd most már a grófné
és Lándory közé jutott.</p>
<p>Mikor a pohárcsörgés elhangzott, s a souspréfet ur leült a
helyére, poharát még egyszer Lándoryéhoz koczintva: egyszer csak
eszébe ötlött valami.</p>
<p>– Apropos! Hát azzal a húszezer frankkal mi történik, a mi a
præfecturánál le van téve, jutalmul az elrabolt kincsek és
végrendelet kézrekerítőjének?</p>
<p>Lándory nem bánta volna, ha azt nem itt az ebédlőasztalnál
hozták volna elő.</p>
<p>– A felfedező nem akarja magát megneveztetni, felelt a kérdésre
szárazon.</p>
<p>– De azért a kitűzött jutalmat mégis valakinek ki kell adni: ez
a világ végéig nem maradhat a közpénztárban, mint az Ahasverus
kincse.</p>
<p>– Tehát legyen átadva ez az összeg azoknak a szegény
gyermekeknek, a kik Páris ostroma alatt árván maradtak.</p>
<p>Ez a nyilatkozat általános helyeslés moraját idézte elő az
asztaltársaságnál. <span class="pagenum"><a name="Page_225" id=
"Page_225">-225-</a></span></p>
<p>Sidonia grófnőnek az arcza még az alatt a remek emaille alatt
is, mely az Elysée titka volt, elvörösödött.</p>
<p>– Akkor mi ez összeghez még egyszer annyit adunk a leányommal,
mondá büszkén. Ez volt a tromf.</p>
<p>– De akkor mégis csak meg kell nevezni valami emberi nevet, hogy
ki adja ezt a pénzt! erőlteté a maga jussát mr. Boisgoberry.</p>
<p>– Irja ön a mi összegünk alá e nevet «Medea».</p>
<p>– És az öné alá, monsieur Lándory?</p>
<p>– Az enyim alá pedig ezt a nevet «Godiva».</p>
<p>Egyszerre, mintha megnémult volna az egész társaság, mindenki
elhallgatott. Hisz azt már mindenki elmondta egymásnak, hogy ez a
«Godiva» nem csupán annak a hires angol honleánynak a neve, a ki
országa fővárosát megmenté a diadalmas ellenség pusztításától – egy
kényes természetű lovaglás által a városon végig; – hanem azonkívül
a jelenlevő külföldi celebritás meghalt feleségeé is.</p>
<p>Lándory csak azt a hatást vizsgálta, a mit e név kimondása Medea
arczán előidézett.</p>
<p>Soha ennyi pokolbeli gyűlöletet és megvetést egy tekintetben! A
szemei épen úgy mélyedtek Lándory szemeibe, mint mikor a gyakorlott
vivó a kard hegyét ellenfele szivének irányozva, azt egy
féltempóval megelőzni készül.</p>
<p>Legelső volt a plébános, a ki szavakat talált méltó
megjegyzésre.</p>
<p>– Ime egy férj, a ki a nejéhez még a túlvilágon is hűséget
tart.</p>
<p>– Igen, igen, nagyon szép! dörmögék végtől végig: ámbátor senki
sem fogadkozott rá, hogy utána csinálja.</p>
<p>De l’Aisne Alfréd ez által kényszerítve érzé magát, hogy
csipőssé legyen.</p>
<p>– Hát egyáltalában hiszi ön a túlvilágot, monsieur Lándory? –
nyefegé, hátravetve magát a székében. (Ezzel nyilván a papot akarta
megcsippenteni, a ki felől <span class="pagenum"><a name="Page_226"
id="Page_226">-226-</a></span> jól tudta, hogy a második
végrendelet értelmi szerzője volt.)</p>
<p>A pap szembe is szállt vele a kihivó szóért.</p>
<p>– Mi az? Uram! Hát pogányok lettünk-e? Elfelejtettük-e a
Hiszekegy utolsó mondását, az Amennel együtt?</p>
<p>– Hát az jó a parasztoknak, meg az asszonyoknak, azok hadd
járjanak a paradicsom után; de én ki nem tudom találni, hogy én mit
keresnék a mennyországban, a hol az örökkévalóságig énekelnek és
muzsikálnak, a mihez én nem értek, legfeljebb okarinát tudnék ott
fujni.</p>
<p>Erre az elmésségre többen nevettek, míg Sidonia grófnő chinai
sárgateknőcz legyezőjével takarta el a sačrileg rokon ajkait.</p>
<p>Lándory a nevetés közben odaszólt a marquisnak:</p>
<p>– De hát, uram, hogyan egyeztethető össze az a hittagadás, a
lourdesi szűzhöz való zarándoklással?</p>
<p>Erre a kérdésre aztán mindenki nevetett.</p>
<p>Alfréd zavarba jött.</p>
<p>– Hát már ön azt honnan tudja? Cagliostro ön?</p>
<p>– Houdin! Houdin! kiálta diadallal Boisgoberry úr.</p>
<p>Alfréd most már nagyon komoly arczot csinált, (a maga rovására
senki sem szeret a nevetőkkel tartani.)</p>
<p>– Hja uram, az ember hitét, meggyőződéseit nagy catastrophák
képesek sarkaikból kifordítani.</p>
<p>Ez nagyon is érthető volt. Mikor az ember véletlen örökség útján
roppant vagyonhoz jut, ez élő bizonysága az isteni gondviselés
létezésének; mikor aztán két év mulva az ember ugyanazt a
gazdagságot, egy előkerült uj okirat erejénél fogva, kénytelen a
kezéből kiereszteni, ez már csak elég indok arra, hogy Istent,
másvilágot, halhatatlanságot megtagadjon.</p>
<p>Lándory sarcasmussal kérdezé.</p>
<p>– És ha egy ellencatastropha ismét rehabilitálná a megrontott
helyzetet, akkor ismét teljes érczértékéhez jutna a Credo?
<span class="pagenum"><a name="Page_227" id=
"Page_227">-227-</a></span></p>
<p>De l’Aisne vette észre, hogy ez az ember a kártyájába lát.
Sietett azt eltakarni.</p>
<p>– Hát Napoleon hiveiből nem lettek-e Sedan után
republikánusok?</p>
<p>Ezt nem türhette el a pap, hogy közbe ne mennykövezzen.</p>
<p>– Ön csak nem helyezi egy categoriába az isteni felséget egy
halandó emberrel?</p>
<p>A marquisnak szüksége volt rá, hogy a figuráját az atheista
álarcz alá rejtse.</p>
<p>– Kicsinyekről következtetni a nagyokra. Hát monsieur Lándory,
ön, mint hallom, nagy természetbuvár, még nagyobb szellemidéző. Hát
mondja ön, látott ön már egyetlen egy érzékeinkkel felfogható
lényt, a mely a túlvilág létezéséről tanuskodik?</p>
<p>– Láttam. Volt rá a rövid válasz.</p>
<p>– Ah! Ah! Hangzott mindenünnen, a vendégek kezdtek figyelmesek
lenni; magának Medeának a szemei is egészen kerekre nyiltak fel.
Egy ember, a ki már látott túlvilágról jött lényt.</p>
<p>– És önök is mind látták azt. Ez az a sárga lepke, mely nyáron
kertjeinket ellepi. Ennek a fiai nyár derekán kelnek ki a
falevélben és e szemmel alig látható lénynek már akkor van tudata
arról, hogy ez a falevél neki csak ideiglenes hazája, hogy ez a
forró napsugár, mely őt életre kelté, el fog hidegülni s aztán jön
egy idő, mely ránézve a halál. De azzal nincs vége az életnek, jön
egy szebb világ, az ő fajára nézve üdv s annak folytán ő szárnyakat
fog kapni s virágról-virágra száll. Ez a «hit», ez az «ösztön»
készti ezt a parányi teremtést, hogy a maga túlvilágát előkészítse:
közös erővel koporsóvá göngyölíti össze a falevelet, mely földi
otthona s sejtve azt, hogy az le fog hullani a fáról: mindenik
állatka egy szál selyemmel, mit a szájából ereszt, odakötözi azt a
galyhoz. Hát ha e microscopicus állatnak van tudomása a halál utáni
létről, megdicsőülésről: a lelkes ember irtsa-e azt ki magából?
<span class="pagenum"><a name="Page_228" id=
"Page_228">-228-</a></span></p>
<p>A hatás nagyon vegyes volt erre az allegoriára.</p>
<p>Sidonia grófnőnek nagyon tetszett. Medea ellenben ajkát
pittyeszté, csillagvizsgáló, botanicus, entomolog – mind rossz
firma! A souspréfet azt mondá, hogy a lepkét már az ó egyptomiak is
a halhatatlanság jelképének tarták, a plébános úr ellenben
határozottan tiltakozott az ellen, hogy a mennyei paradicsom
mellett természetrajzi példák tanuskodjanak, mikor azt világosan
megállapítja az ujtestamentom és szent Chrysostomus.</p>
<p>A marquisnak pedig teljesen kiszolgáltatta magát ezzel a
metaphorás ömledezéssel Lándory.</p>
<p>– Hát jól van, monsieur Lándory; elfogadom, hogy egészen
helyesen cselekszik egy magasabb intéző kéz, ha a papiliok,
phalenák és egyéb kukaczok seregének szivébe a feltámadás hitét
beoltja, hogy azok aztán tavaszszal simára letarolhassák a
kertjeinket; de ugyan mondja ön meg, mi czélra támasztaná fel egy
mennybéli hatalom azt a tizenötezer communardot, a kiket junius
8-án a Père la Chaiseben, meg a st. cloudi kapunál és a torlaszok
között elgázoltattunk; kivánja azt valaki, hogy ezek még újra
feltámadjanak, s szárnyakat is kapjanak, hogy onnan felülről
lövöldözhessenek bennünket a petroleum-puskáikkal?</p>
<p>Ez már aztán általános hatást gerjesztett. Eclatans siker volt.
Az egész asztaltársaság feljubileált rá, s egyik vendég a másikat
igyekezett tulkiabálni az adatok halmozásában.</p>
<p>– A gonosztevők serege, ki saját hazáját pusztította!</p>
<p>– A kik a Louvret, a hôtel de Villet, a templomokat
felgyujtották!</p>
<p>– A kik a feszületekből, a szentségtartókból pénzt verettek!</p>
<p>– A kik a párisi érseket meggyilkoltatták.</p>
<p>– De nem elég, hogy ezeknek a vére kifolyt, tüzeskedék a
sous-préfet; még annak a tizenkétezer gonosztevőnek is ki kell
végeztetni, a kik fegyverrel a kezükben fogattak el a sánczok
között. <span class="pagenum"><a name="Page_229" id=
"Page_229">-229-</a></span></p>
<p>– Minden bizonynyal! helyeslé a colonel. Azok nem tekinthetők
hadifoglyoknak; hanem rablóknak.</p>
<p>– Gőz-guillotint kell felállítani, a mi egyszerre sorszámra
gyalulja le a fejeiket! kegyetlenkedék a maire.</p>
<p>– Talán még is nem valamennyit, kegyeskedék a pap; de a
vezetőket minden bizonynyal.</p>
<p>Erre aztán mindenki sietett a maga jelöltjét megnevezni, a ki
leginkább megérdemli, hogy a feje leguríttassék. «Millieret, a ki a
gyujtogatást elrendelé!» – «Van de Hoovent, a
torlasz-parancsnokot.» – «Brunelt, a ki petroleum-puskákkal
lövetett a katonákra.» – «Armand Desprést, a ki a verestollas
enfants perduket vezette junius 14-én az általános gyujtogatásra!»
– «Főképen a katonai vezéreket, Dombrovszkyt, La Ceciliát, Piadyt!»
– «Még inkább az értelmi vezetőket: Courbet festőt, Cluzeretet, a
«Lanterne» szerkesztőjét, a ki Henry Max álnév alatt dolgozott,
Vermorelt, Cavaliert, a kit Pipe en bois (fapipás) név alatt
ismertek!» – «Kivált az idegen kalandorokat: Vanderburchot,
Bagrationt, Okolovicsot, Littenberghert, Allighierit, Amemberit,
Zembert!»</p>
<p>Kifogyhatatlan volt a névsor, s azt össze-vissza kiáltozta
mindenki, a maga kiválasztottját ajánlva halálnak és pokolnak.</p>
<p>– Hát a legnagyobbat kifelejtették önök? kiáltá Boisgoberry úr.
Raoul Ripaillet! Az Orsini-bombák hősét!</p>
<p>Dehogy volt az kifelejtve! Azt már candidálni sem kellett! Meg
volt választva! épen úgy, mint Jules Ferré, mint Rossel, mint Jules
Vaillée, és Vermorel, a kikről beszélni sem kell már! El vannak
itélve!</p>
<p>Lándory tudta, hogy ez a tűzakna nem ő ellene lett felrobbantva;
– hanem Lis Blanc grófné ellen.</p>
<p>És a grófnőnek ott kellett ülni az asztalfőn, és hallgatni
mozdulatlan arczczal azt a méltó haragtól lángoló ostromzajt. Még
csak a szemöldőkeit sem volt szabad összeránczolnia. (Erre a
londoni csodadoktor előre figyelmeztette: strapácziákat a berakott
szemöldök nem áll ki.) <span class="pagenum"><a name="Page_230" id=
"Page_230">-230-</a></span></p>
<p>Medea egykedvű arczot csinált, mint egy márványszobor.</p>
<p>Mikor aztán Alfréd látta, hogy a grófnő eléggé meg van kínozva,
nagylelkű akart lenni.</p>
<p>– Ejh, uraim, hagyjuk ezt a szomorú themát! Ürítsünk inkább
poharat a mi távol levő kedves rokonunkért, az én kedves
unokaöcsémért, Lyonelért!</p>
<p>Ezt nevezte ő nagylelkűségnek.</p>
<p>A vendégsereg sietett Sidonia grófnőhöz, poharát az övéhez
koczczintani. Abban minden cseppnek méreggé kellett válni.</p>
<p>Lándory szemei mindent láttak. A marquis ördögi kedvtelését, a
grófnő kárhozati kínját, és azt is, hogy Medea egy cseppet sem
ivott a szájához vitt pohárból.</p>
<p>– Na hát, monsieur Lándory, kötődék Alfréd marquis, ezuttal csak
mondjon le ön arról, hogy a hernyókra nézve van feltámadás.</p>
<p>– Igen! Erősíté a souspréfet. Holnapután fog az assemblée elé
kerülni a tizenkét ezer lázadóra kimondott itélete a
vésztörvényszéknek, s akkor kezdődik a «nagy lakodalom!»</p>
<p>– Én ugy tudom, szólt Lándory, hogy nem lesz semmi
tömeggyilkolás.</p>
<p>– Kitől tudja ön? kérdé felförmedve mr. Boisgoberry.</p>
<p>– Az igazságügyminisztertől, a kinél tegnap voltam
kihallgatáson.</p>
<p>– S a miniszter megmutatta «önnek» az itéletet?</p>
<p>– Sőt kegyes volt a véleményemet is meghallgatni felőle.</p>
<p>– És mi van az itéletben? (Ezt a kérdést több oldalról is
ismételték, úgy tetszik, hogy egy suttogó hang is volt közötte;
talán Sidonia grófnőé.)</p>
<p>– Nem élhetek vissza a bizalommal. Holnapután úgy is meg tudja
mindenki, mert a nemzetgyülés elé kerül. Annyit mondhatok, hogy a
tizenkét ezer fogoly commune tag közül csak négy lett halálra
itélve. <span class="pagenum"><a name="Page_231" id=
"Page_231">-231-</a></span></p>
<p>– Kik azok? kiálták sokan egyszerre.</p>
<p>– Kötelességem a titkot megőrizni.</p>
<p>– De Raoul Ripaille csak közte van a négynek? szorgalmazá a
souspréfet.</p>
<p>– Az nincs köztük.</p>
<p>Három ember iparkodott e szónál a legkisebb mozdulatot is
eltiltani az arczának: Sidonia, Medea és Bertalan, a többi mind
dühöngött.</p>
<p>– Ezt még az assemblée meg fogja dönteni! kiálta a maire.</p>
<p>– E miatt fel fog lázadni a hadsereg! fenyegetőzék a
colonel.</p>
<p>– Én magam vezetem az uj revolutiót a kormány ellen! harsogott
mr. Boisgoberry.</p>
<p>Az ebédnek vége volt már, az inasok felhordták a szájöblítőket.
Soha asztaltársaságnak erre nagyobb szüksége nem volt!</p>
<p>Sidonia grófnő asztalt bontatott, a mokkát a teremben élvezhetik
az uraságok. Ránézve ez megszabadulás volt a purgatoriumból.</p>
<p>Ismét Lándory karját fogta el, s az öreg inasnak azt parancsolá,
hogy a kávét hozza oda utánuk a téli kertbe.</p>
<p>A társaság a nagy terembe ment át; ott rá lehetett gyujtani.
Medea a zongorához ült és elkezdett valami Chopin-féle variatiót
játszani, ez többeket odavonzott. Sidonia grófnő háborítatlan
vonulhatott félre a teremből nyiló téli kertbe.</p>
<p>Úgy vitte oda magával Lándoryt, mintha csak az üvegháza diszét,
a virágzásnak indult «musa ensetét» akarná neki megmutatni, meg a
gyümölcscsel rakott derék narancs és czitromfákat. A míg az inasok
a kávét, a chartreuset, meg a szivarskatulyákat egy japáni
bronzasztalkára elhelyezék, addig mind a kertészről beszélt a
grófnő, hogy az milyen derék becsületes ember, hogy el nem adta a
rábizott exotikus növényeket, holott másfél év óta nem kapta meg a
fizetését a marquistól. <span class="pagenum"><a name="Page_232"
id="Page_232">-232-</a></span></p>
<p>Majd maga jó példával ment előre, egy papirszivarkára gyujtva; s
aztán megkinálta Lándoryt is egy havannával, elébb ő maga leharapva
a szivarnak a végét a fogaival. A legvilágosabb kegynyilvánítás egy
szivesen látott vendég irányában.</p>
<p>Lándory arra gondolt, hogy mégis derék ember az a pesti
fogorvos!</p>
<p>Akkor aztán leült Sidonia grófnő egy chinai oldalkaros székbe,
eltakarva egy majolika vederben pompázó retinospora által.</p>
<p>– Ön régóta ismerős a mi igazságügyminiszterünkkel?</p>
<p>– Még abból az időből, a mikor egyszer Magyarországot beutazta,
hogy az ottani börtönrendszerrel megismerkedjék; én kisértem őt ez
utazásában.</p>
<p>– Ah! Miniszterünk a külföldön is utazott? (A grófnőnek
sajátszerű meghatározása volt a «külföldről».) Ön tehát a
látogatást adta neki vissza?</p>
<p>– Nem, grófnő, én tudom, hogy a kormányférfiak ideje nem
látogatások számára van beosztva. Egyenesen azért az ügyért mentem
hozzá, a mi ide vezetett. Mint az igazságügy legfőbb vezetője,
kellett, hogy értesülést vegyen az oly nevezetessé lett Lis Blanc
ügyről, mely a két kormány között jegyzékváltásra is adott
alkalmat.</p>
<p>– És aztán csak úgy «en passant» jött a communardok dolga?</p>
<p>– Nem biz az, grófnő; causalis nexus van a kettő között.</p>
<p>– Causalis nexus? mormogá a grófnő. De jó, hogy nem tudok
deákul! (Pedig nagyon jól értette, hogy mi az!)</p>
<p>– Akarja a grófnő, hogy beszéljek a communardok pöréről?</p>
<p>– Nem tudom, mennyiben érdekelhet ez engem?</p>
<p>– Akarja a grófnő, hogy beszéljek Raoul Ripailleról?</p>
<p>A grófnő bámulva nézett a téli kert közepén lévő vízöntő
nymphára, mintha attól akarná megtudni, hogy ki az a Raoul
Ripaille? <span class="pagenum"><a name="Page_233" id=
"Page_233">-233-</a></span></p>
<p>– Micsoda név az a Raoul Ripaille? kérdezé, mosolygó közönyt
erőltetve, Lándorytól.</p>
<p>– Az a grófnő mostoha fiának az álneve.</p>
<p>– Hah!</p>
<p>Vége volt a tettetésnek. A grófnő ijedten dobta el a szájából a
szivarkát s megkapta Lándory kezét.</p>
<p>– Kitől hallotta ön ezt? kérdezé suttogva s ijedt tekintetet
vetve a salon nyitott ajtaja felé. Üljön ide mellém.</p>
<p>Bertalan széket húzott a grófné mellé s a szivart a szája
balszegletébe igazította, hogy ne füstöljön a grófné arczába vele s
aztán, mintha csupa hizelkedéseket mondana neki, egész nyájas
arczczal közlé vele a valóságot.</p>
<p>– Én ezt az inasomtól tudtam meg, a ki viszont az államfogházban
hallotta egy fogolytársától: Monte Rossótól; ez megint igen benső
pajtásságban volt Lyonel gróffal. Lehetetlen, hogy a grófnő
salonjában is meg ne fordult volna. Fekete «Henry quatre» szakált
viselt, felfelé fésült bajuszszal s pompás sűrű göndör hajat, mely
a nyakáig ért. Én nyirattam le a szegedi börtönben.</p>
<p>– Emlékezem az arczra. Itt vicomte de Mont-Rougenak
nevezték.</p>
<p>– Ugyanaz a név francziául. No hát ez volt az, a ki Lis Blanc
gróf kincseit elrabolta. Nekem nem vallotta ki, hogy hová dugta el
azokat, de a fogolypajtásnak igen. Ez meg fölfedezte nekem, mikor a
börtönből kihoztam, királyi kegyelem mellett. A húszezer frank díj,
a mi a felfedezőnek volt igérve, az inasomat illeti meg s a ki
lemondott róla – az árvák javára – és a Godiva-névre, az nem én
voltam, hanem az inasom.</p>
<p>– Akkor az valami rendkivüli ember.</p>
<p>– Hát vannak arra mi felénk ilyen rendkívüli emberek is. Ezen a
csatornán át jutott el hozzám Lyonel gróf második alakjának
genesise.</p>
<p>A grófnő mohó sietséggel kérdezé:</p>
<p>– El van fogva a mostoha fiam? <span class="pagenum"><a name=
"Page_234" id="Page_234">-234-</a></span></p>
<p>– Olyan jól van, mint ha el lenne fogva. Tudják a helyét és jól
őrzik.</p>
<p>– De hát hol van?</p>
<p>– Olvasta a grófnő Hugó Victor regényét: a «Nyomorultak»-at?
Emlékezni fog a föld alatti Párisra?</p>
<p>– A kloakákról?</p>
<p>– Igen. Ott van.</p>
<p>– Lyonel!</p>
<p>A grófnő nem tudta magának megparancsolni, hogy ne reszkessen.
Valóságos láz volt az. Ez az ember ördög! Beteggé tud tenni.</p>
<p>– Egyikébe ezeknek a föld alatti utczáknak vette be magát Raoul
Ripaille, a commune leveretése után.</p>
<p>– Irgalom atyja! Még a nyáron! Azóta mindig ott van?</p>
<p>– Ő és még valami harmincz társa. Voltak ott elbújva többen is,
de azok lassankint előjöttek és megadták magukat. Raoul Ripaille és
társai azonban el vannak látva hosszú időre élelmiszerekkel és
mindenféle pusztító eszközökkel: dynamitbombákkal,
petroleumkarabélyokkal; elszánva, hogy ördögök módjára fognak
harczolni, ha a katonák megtámadják őket. A kormány azonban nem
szándékozik dicstelen vérontást rendezni a föld alatt. Van más
módja, hogy a maga foglyait a napvilágra jönni kényszerítse.</p>
<p>– Mi az?</p>
<p>– Hát ha egyszer egy nagy tartós zápor, egy felhőszakadás zúdul
le Párisra, akkor annak a kloaka sikátornak a Szajnába torkoló
szádát betömik, s akkor aztán a csatornákon aláömlő víz
kényszeríteni fogja az odarekedt csapatot a csatornagégéken
kimenekülni veszedelmes erősségükből.</p>
<p>Sidonia grófnőnek egy verejtékcsepp megindult a halántékáról s
végig futott az arczán. Most már a hőség állta el minden
tagját.</p>
<p>– Említette önnek a minister Raoul Ripaille nevét?</p>
<p>– Azért mentem oda hozzá egyenesen, hogy Raoul <span class=
"pagenum"><a name="Page_235" id="Page_235">-235-</a></span>
Ripaille – nem! Lis Blanc Lyonel gróf ügyét védelmezzem.</p>
<p>– Ön védelmezte őt!</p>
<p>– Igen. Mikor a ministerhez mentem, öt név volt a kivégzésre
jelölve. A vésztörvényszék ugyan egész lajstrommal adta a
halálitéleteket, de Thiers nem enged többet kivégeztetni ötnél.
Raoul Ripaille volt az ötödik.</p>
<p>A grófnő azt hitte, hogy a chartreuse csillapítani fogja a
szívdobogását. Idegeinek szörnyű gyötrelmeket kellett kiállni.</p>
<p>– Én addig beszéltem a minister lelkére «védenczemről», a míg
kitörülte a nevét az első kategoriából s átírta a másodikba.</p>
<p>– Mit mondott ön neki? Hisz nem tud felőle semmit.</p>
<p>– Annyit mondtam el neki, a mennyit tudok. Hogy Raoul Ripaille,
Lis Blanc gróf egyetlen fia fiatal gyermek még, a kinek tettei nem
beszámíthatók. Egész élete kényelem és dúskálkodás volt, akkor
egyszerre kitagadta az atyja; erre megjavúlt, magába tért; akkor
kirabolták, megfosztották apai birtokától, ellopták az
utóvégrendeletet, melyben atyja visszafogadja, másodszor is
«nyomorulttá» lett. Huszonegy éves korában. Oda volt kényszerítve,
hogy a társadalom ellenségei közé álljon, a birtokos osztály elleni
gyűlölet senkinél nem volt annyira indokolva, mint ő nála, a kit
csakugyan igazságtalanul fosztottak meg a birtokától. És most ime
megkerül az ellopott végrendelet, a sors maga igazságot szolgáltat
az elbukottnak. Hát az emberi igazságosztó kéz ne nyújtsa-e felé
kezét, hogy őt fölemelje, hogy engedjen neki utat derék, becsületes
emberré lehetni, hazájának, az emberiségnek szolgálni?</p>
<p>Sidonia grófnő nem birta eltitkolni a könycseppet szempillái
alatt.</p>
<p>– Addig esedeztem a minister előtt, míg kitörülte Raoul Ripaille
nevét a második kategoriából és átírta a harmadikba. <span class=
"pagenum"><a name="Page_236" id="Page_236">-236-</a></span></p>
<p>– Mit jelentenek ezek a kategoriák?</p>
<p>– Az első = a Gréve-piacz. – A második = az Ile de France. A
harmadik Cayenne. – Az elitéltek közül, a kit halállal nem
büntetnek, ha nagyon terhelve van, megy az Ile de France-ra; ha nem
olyan nagyon, Cayennebe. Toulonban ott várja őket már nyolcz nagy
hajó. Az elsőbbi gyarmatban ugyan paradicsomi a vidék, de az
idegenek nyolcz tizedrésze elhal ott honos nyavalyákban. – Cayenne
nem olyan rossz, az általános nyárhőség ugyan negyvenkét fok, de
erős természetek kiállják tíz évig is.</p>
<p>– Rettenetes álom ez! rebegé a grófnő. A csodálatos email sem
birta eltakarni arczának halálsápadtságát. Lehunyta a szemeit, hogy
elhitesse magával, hogy ez csak álom.</p>
<p>A salonban nagy taps riadt fel. Medea mesteri játékának szólt ez
az ovatio: Sidonia grófnő felriadt rá.</p>
<p>– Nem nekünk tapsoltak, grófnő! nyugtatá meg Lándory. Még mi nem
végeztük el. Én még nem voltam kielégítve a minister kegyességével.
Kijátszottam az utolsó tromfomat. Így szóltam a ministerhez: Uram!
Lis Blanc Lyonelre nézve az mindegy: akár az Ile de Francera
küldik, akár Cayennebe. A deportatio «polgári halál». A polgári
halál esetén Lyonel ismét elveszti a jogát ősei birtokához, s a Lis
Blanc-hagyatékot örökli De L’Aisne Alfréd marquis. Lyonel gróf az
«Internationale» tagja, Alfréd marquis pedig pure sang orleanista.
Már most mi van érdekében a franczia köztársaságnak? ha Lyonel lesz
többszörös milliomossá: az bizonyosan megszünik «communista» lenni,
de ha Alfréd jut ehhez a nagy birtokhoz, az annál hatalmasabb
orleanista lesz. Melyik a félelmesebb ellensége a respublikának, az
ultrademokrata-e, vagy a royalista? – Ez a dilemma győzött.
«Vicisti Galilæe», mondá a minister. «Kiástál egy elkárhozott
lelket a pokolból!» S azzal kitörülte Raoul Ripaille nevét a
harmadik kategoriából is s beirta, most már nem azt, hanem Lis
Blanc Lyonel gróf nevét a negyedik osztályzatba. <span class=
"pagenum"><a name="Page_237" id="Page_237">-237-</a></span></p>
<p>– S az mit jelent?</p>
<p>– Száműzetés tíz esztendőre Francziaországból és annak a
gyarmataiból, a tiszti rang és legion d’honneur elvesztésével.</p>
<p>Sidonia grófnő megkönnyebbülten lélekzett fel.</p>
<p>Lándory felállt mellőle s pár lépest tett a teremajtó felé.</p>
<p>Sidonia grófnő utána lebbent s megragadta a kezét.</p>
<p>– Uram. Önnek nehéz valamit mondani. Olyan nagy a hála, a mivel
önnek tartozunk: én és az egész családom.</p>
<p>– Grófnő! A hála mindig egy neme a gyűlöletnek.</p>
<p>– Talán ezuttal nem az. Még egy szót mondok önnek. Ha L’Aisne
Alfred meg tudja azt, hogy mit köszönhet az ön közbenjárásának, az
önnek halálos ellensége lesz.</p>
<p>– Máris az. De a míg ellenségem, addig nem félek tőle, hanem ha
egyszer jó barátommá fog lenni, akkor elkezdek vigyázni
magamra.</p>
<p>Ezzel átléptek a terembe.</p>
<p>Medea még mindig a zongoránál ült: a fiatal jegyző bal oldalán
állt, s fordította a hangjegylapot; jobbján pedig Alfréd
tehénkedett a zongorára. Közel hozzájuk egy kis kártyaasztalnál
játszott béziguet a souspréfet az abbéval. Hármasban voltak a
marquisval; a vesztes mindig pihent; ezuttal ő volt a vesztes,
ráért Medeát mulattatni, míg rákerül a sor.</p>
<p>Ki is lehetett találni, hogy miről beszélgetnek, mert a mint
Sidonia grófnő Lándoryval együtt előjött a téli kertből, egyszerre
félbeszakíták a beszélgetést.</p>
<p>Lándory búcsút vett Sidonia grófnőtől, a kalapját a kezében
tartá s egyenesen Medea grófnő felé ment, hogy attól is búcsút
vegyen, egy szokásos udvarias bókkal.</p>
<p>Medea, a mint őt közelíteni látta, egész tüntetőleg elfordítá a
fejét s a fiatal jegyzővel kezdett el társalogni.</p>
<p>Lándory aztán el is hagyta azt, hogy Medeának mondjon búcsúzó
bókot, hanem a helyet concurrentiát csinált neki. Ő is a kis
jegyzőhöz lépett és kezét annak a karja alá dugva, igen szárazon
azt kérdezte tőle: <span class="pagenum"><a name="Page_238" id=
"Page_238">-238-</a></span></p>
<p>– Jegyző úr! Készen van a mai hivatalos ténykedésről szóló
protocollum?</p>
<p>Erre a kis jegyző nem tehetett mást, mint hogy a szeme közé
nevessen. Csodabogár! Ez azt hiszi, hogy a jegyzőnek egyéb dolga
sincs, mint jegyzőkönyvet írni. – Medea kerek szemeket csinált rá;
egy pár úr félrefordult kunczogni. Hisz ez egy barbár! A ki annyi
neveléssel sem bir, hogy mikor a háziasszony diskursusban van egy
vendégével, azt ne zavarja meg. Alfréd marquis egész impertinens
gúnynyal kérdezé Lándorytól:</p>
<p>– Hát olyan igen nagyon sürgetős önre nézve az a mai
protocollum?</p>
<p>– Rám nézve egy cseppet sem sürgetős, sőt ellenkezőleg. Nekem
előnyös lesz az, ha a jegyzőkönyv holnapra marad. Azt bizonyosan
tudni fogják önök, hogy holnap van az utolsó terminus a
Traumhold-tömegnél bejelenteni a követeléseket!</p>
<p>– Ah! Ah! Kérem, kérem! Mi az?</p>
<p>Alfréd egyszerre megszünt impertinens lenni.</p>
<p>Medea bámulva látta, hogy a marquis nagyon nyájasan csatlakozik
Lándoryhoz, karjába ölti a karját s aztán olyan közelről, hogy majd
a szivaraikkal égetik ki egymásnak a szemét, beszélnek egymással,
rövid mondatokban, melyeknek mindegyike mint a villanygép hozza
mozgásba a marquis tagjait és arczvonásait. Halkan beszélnek, hogy
a közelállók ne hallják.</p>
<p>Lándory mondá:</p>
<p>– A bécsi törvényszék két év előtt záridőt tűzött ki a lefoglalt
Traumhold-féle tömeget illetőleg mindazokra nézve, a kik hitelezés,
letéteményezés, vagy károsodás czímén követelnek a tömegen
valamit.</p>
<p>– Nem hallottam róla, suttogá a marquis. A Lis Blancok tudom,
hogy jelentkeztek.</p>
<p>– Igenis az ellopott ékszerek és a végrendelet miatt, de nem a
félmillió frank értékpapirokért, a mikről nem volt tudomásuk. A
marquis tudott felőlük; de ön megint <span class="pagenum"><a name=
"Page_239" id="Page_239">-239-</a></span> nem jelenthetett be az
iránt követelést, mert az első végrendelet e félmilliót nem
hagyományozta önnek, és így az ügyvédje nem talált jogczímet
igénytámasztásra.</p>
<p>– És így senki sem jelentkezett?</p>
<p>– Senki. A határidő holnap déli 12 órakor lejár s ha addig önök,
a kik között a codicillus azt a félmilliót felosztja, megfelelő
lépést nem tesznek, a törvényszék az uratlan ötszázezer frankot
odacsapja az «árvalányok» intézetének pénzalapjához, melynek a
boldogúlt feleségem az apja örökét hagyományozta. Én jobb szeretem,
ha ez a jótékony intézet gyarapodik vele. És így, ha önöknek nem
sürgetős az a protocollum, nekem nem az.</p>
<p>Medeának a bámulata fokozódott, mikor Afrédet Lándorytól gyorsan
elszaladni s egy ugrással a souspréfèt háta mögött teremni látta.
Annak épen tele volt a keze négy «ass»-al és sext majorral. De a
mint az első mondatot a fülébe súgta a marquis, lecsapta a
«match»-nak igérkező kártyát az asztalra, feldöntötte a
bezigue-jelző táblát, felugrott a székéről, s mint a vad oroszlán
rohant a kis jegyzőre, szikrázó szemekkel ordítva a szeme közé:</p>
<p>– Hát ön még sem készítette el a protocollumot?</p>
<p>Aztán az abbé is felugrik a kártyaasztaltól, az is oda fut a kis
jegyzőhöz:</p>
<p>– Jöjjön, jöjjön, barátocskám. Majd én segítek önnek
purisálni!</p>
<p>Purisálni! Kártyaasztal helyett! – Bűvészet megy itten végbe.
Biz a kis jegyzőt elvitték a zongora mellől, nem bánták, akárki
forgassa a kótát a grófnőnek.</p>
<p>Lándory végre hozzá jutott, hogy egyedül maradt Medea előtt.</p>
<p>– Madame! meghajtá magát búcsúvételül s aztán indúlt kifelé.</p>
<p>Medea azt látta, hogy az egész társaság felkavarodik. Alfréd
odafut Sidonia grófnőhöz, azzal is abba hagyatja az érdekes
epizódot, melyet a colonel bocsát közre az issy-i erőd ostromáról.
Másfelől pedig a maire reménykedve siet <span class=
"pagenum"><a name="Page_240" id="Page_240">-240-</a></span> bevágni
az útját a távozni készülő Lándorynak, visszatartva őt
erőhatalommal. Nem szokás ez művelt társaságban.</p>
<p>– Ah, uram, ön már el akar bennünket hagyni? Épen most akartam
önt felszólítani, hogy üljön le velem egy partie sakkra.</p>
<p>– Nem tudok sakkozni.</p>
<p>– Ah. Pedig az ön hazafiai híresek arról, hogy mind
sakkoznak.</p>
<p>– Azok az arabok.</p>
<p>– Aztán a lábaikat keresztbe szedik maguk alá, mikor
leülnek.</p>
<p>– De most már hozzá szoktak a székenüléshez is.</p>
<p>– És a próféta szakállára esküsznek?</p>
<p>– Hja, az régen volt. Most már a próféta borotválkozik.</p>
<p>Ez a sok bohóság szándékosan volt kifundálva, abból a czélból,
hogy a távozni készülőt valami vitába keverje.</p>
<p>Végre még az öreg inas is beavatkozott a szövetségbe. Egy nagy
ezüst tálcza volt a két kezében, tele fehér, piros és sárga
folyadék tartalmú poharakkal. A lehető legvigyoribb nyájassággal
ejté ki az édes hangot a «kedves» vendéghez:</p>
<p>– Sorbeth!</p>
<p>Lándory nem állhatta meg, hogy erre a mosolygó arczra el ne
nevesse magát. (Az inasnak is úszott kétezer frankja a félmillió
közt: ez is tudta már, hogy miért mosolyog.)</p>
<p>– A próféta szakállára esküszöm, hogy soha sem iszom
sorbethet.</p>
<p>De nem tudott tőle megszabadulni, kénytelen volt egy pohár
sorbethet magába diktáltatni.</p>
<p>Medea el nem tudta képzelni, hogy miféle villám csapott ide most
be?</p>
<p>Jött a souspréfet. Az is elfogta Lándoryt. Most már valósággal
cernirozva volt.</p>
<p>Boisgoberry úr egész protektori minával mazurkázott <span class=
"pagenum"><a name="Page_241" id="Page_241">-241-</a></span> oda a
vendég urhoz, mintha ő követne el rajta valami nagy
szivességet.</p>
<p>– Egy óra mulva készen lesz a jegyzőkönyv s hitelesített
másolatban rendelkezésére álland önnek.</p>
<p>– Fölöttébb lekötelezve érzendem magamat, s egy óra mulva a
szolgámat érte fogom küldeni.</p>
<p>– De hisz itt is megvárhatná ön.</p>
<p>– Sürgetős leveleket kell még ma irnom és postára adnom.</p>
<p>– Ah, haha! Kár fárasztani magát. Seigniersben nincs éjszakai
postaszolgálat, sem távirati állomás.</p>
<p>– Azon majd segítek én. Az inasom lóra ül, s elviszi a
sürgönyömet a legközelebbi táviró-állomásig.</p>
<p>Erre a szóra odakerült Alfréd is. Voltak már négyen, a kik
Lándoryt fogták. Az utolsó szó kapta meg a figyelmét.</p>
<p>– Ah! Akkor az a derék fiú elvihetné a mi sürgönyünket is a –
izéhez? Hova kell nekünk azt a bejelentést czímezni?</p>
<p>Lándory mély deferentiával hajtotta meg magát, a souspréfet úr
felé fordulva.</p>
<p>– Monsieur mindent jól tud.</p>
<p>Monsieur nem akarta elérteni a sarcasmust, hátraveté a fejét,
négy ujját a mellényébe dugta, s a zsinóron függő lorgnettejével
szélmalmot csinálva, tiszteletparancsoló önérzettel tárta fel
ismereteinek lajstromát.</p>
<p>– Igen is. Jól tudok mindent, a mi az administrativ közegek
internationális correlatiójára tartozik; csakhogy az önök
dualistikus államformája mellett nagy specziál studium kell hozzá,
eltalálni, hogy vajjon a szőnyegen forgó esetben az inhibitiót
melyik forumhoz kell adressálni; a bécsi lordmayorhoz-e, vagy a
budai palatinushoz.</p>
<p>– Az tökéletesen mindegy. Biztosítá őt Lándory.</p>
<p>A marquis boszusan toppantott a lábával. Ő neki már közvetlenebb
ismeretei voltak a budai palatinusról a kinek a neve «herczeg
Czernovicz». A leánya pénztárosnő <span class="pagenum"><a name=
"Page_242" id="Page_242">-242-</a></span> volt a Café Anglaisban:
elragadó szépség, ki fölségesen tudta vegyíteni a sorbet
marasquinot, s egynehány jó embertől valami kétszázezer frankot
szedett fel kölcsön, a mit az atyja, a palatinus fog egykor
kifizetni. A dologból cause celébre lett: s végre kisült, hogy
Budán nincs palatinus, s ha van, nem híják herczeg Czernovicznak.
Ezért a marquisnak fölöttébb nagy kétségei voltak a souspréfet ur
jól értesültségében. Egész könyörgőre fogott hangon dadogá
Lándoryhoz:</p>
<p>– Uram! Ha már eddig részt vett ön a «családunk» jelen ügyében:
most a kapuzárás előtt ne hagyjon bennünket az utcza közepén. – E
közben mindenféle arczjátékkal igyekezett a helyzet kritikus voltát
megértetni, s sikeres beavatkozásra buzdítani valakit, Lándory
vállán keresztül mimikázva.</p>
<p>Lándory tudta jól, hogy kinek integet a marquis. Sidonia
grófnőnek. – Csak azért sem nézett hátra.</p>
<p>Medea élesen figyelt a jelenetre. Látta azt a sokféle,
megszeppenését elmosolyogni törekvő arczot: azt a protegáló
instálást annyi nagy és kicsiny ember részéről, egy idegen, ma
látott ember irányában.</p>
<p>Nem érté, hogy mi bajuk lehet, de azt kitalálta, hogy azoknak
nagy szükségük van erre az emberre. Ez pedig tudja azt, és
paczkázik velük. Ezek el nem fogják ezt a vadat.</p>
<p>Úgy ült ott Medea, karcsu nyakát előrehajlítva, mint a lesben
ülő panthera, – látta, hogy most az anyja is közeledik Lándory
felé. Még az is meg fogja magát alázni.</p>
<p>– Hiszen itt is dolgozhatik ön – marasztalá a vendéget a
marquis. – Nekem van itt egy igen kedves dolgozó szobám az
emeleten. Azaz, hogy volt az enyém, a míg én voltam itt az úr. Az
egészen önnek való hely. Ott megirhatja a leveleit.</p>
<p>Ezt már Sidonia grófnő is hallhatta, s gyors előrelépéséből
sejteni lehetett, hogy a marquis ajánlatát háziasszonyi
meghivásával szentesíteni siet. <span class="pagenum"><a name=
"Page_243" id="Page_243">-243-</a></span></p>
<p>Medea látta a férfi arczából, hogy még a grófnő meghivására sem
fog itt maradni szálló vendégül. Azt is tudta, hogy miért «nem?»
Minden bizonynyal «nem». – Valamire határozta magát.</p>
<p>Meg akarta talán kimélni az anyját? vagy megszánta a publikumot?
vagy meg akarta mutatni az erejét? – Hirtelen fölállt a zongora
mellől s odasietett Lándoryhoz.</p>
<p>– Uram! Én is kérem önt, hogy legyen a mi vendégünk.</p>
<p>S ezzel eléje nyujtá a jobb kezét. – S midőn Bertalan elfogadta
ezt a jobbot, akkor a balkezét is tetejébe tette.</p>
<p>És Bertalannak volt elég vakmerősége, mind a két párducz-kacsót
egyszerre a kezében tartani.</p>
<p>– Köszönöm, grófnő, itt maradok.</p>
<p>Ekkor aztán nagy lett az öröm Izraelben. Rögtön futtattak a
vendéglőbe, elhozatni Lándory utiszereit, Péter urat, meg a készen
tartott lovát nagy diadallal hozták fel a kastélyba.</p>
<p>Lándory aztán magával vitte a dolgozó szobába a munkabiró
urakat, s maga mondta nekik tollba a nyilatkozatokat, a melyek
irásban, s azokat, a melyek távirat utján intézendők az osztrák
első folyamodásu birósághoz. Ha nem érkezik is meg napjára a levél,
de a távirat és a postabélyeg kelete megőrzi az igényt és jogot.
Még aztán az érdekeltek megnyugtatására a saját nyilatkozatát is
megismerteté velük. Jól indokolt lemondás az, a netaláni elkésésből
származható minden formális előnyökről.</p>
<p>Az urak, kik a dolgozó szobából a salonba visszaszállingóztak,
kifogyhatatlanok voltak Lándory becsületességének magasztalásában,
a miért aztán Medea kezdte őt tökéletesen meggyülölni.</p>
<p>Hiszen legyen ő becsületes ember, nemeslelkü «bolond»;
toronymagasságig: – de ne kerüljön az ő légkörébe!</p>
<p>A hivatalos munka tökéletesen be lett fejezve, Péternek a
nyakába akaszták a táskát az iratokkal, felsegíték a <span class=
"pagenum"><a name="Page_244" id="Page_244">-244-</a></span>
nyeregbe, ellátták revolverrel és certifikáttal, meg pálinkás
kulacscsal s áldást kiáltottak utána, mikor elrobogott.</p>
<p>Aztán a vendég urak is kocsijaikra ültek s megnyugtatott
kebellel távozának. Legutolsónak maradt De L’Aisne Alfréd.
Atyafiságosan vett búcsút a hölgyektől, «megölelve» a kezeiket, (a
hogy a franczia szokta szemérmesen kifejezni a «csókot»). Végül
aztán Lándorytól is meleg búcsut vett; azt már formaliter
megölelte, biztosítva őt őszinte barátsága felől.</p>
<p>Már is!</p>
<hr class="chap" />
<div class="chapter"></div>
<p><span class="pagenum"><a name="Page_245" id=
"Page_245">-245-</a></span></p>
<h2>TARTALOM.</h2>
<p class="center">I. KÖTET.</p>
<ul class="TOC">
<li>A czím alak <span class="ralign"><a href=
"#Page_1">1</a></span></li>
<li>A végzetes személycsere <span class="ralign"><a href=
"#Page_2">2</a></span></li>
<li>A rémpör hőse <span class="ralign"><a href=
"#Page_18">18</a></span></li>
<li>A nevető leány <span class="ralign"><a href=
"#Page_23">23</a></span></li>
<li>Monterosso és Kolaczin <span class="ralign"><a href=
"#Page_40">40</a></span></li>
<li>Egy mesés jellem <span class="ralign"><a href=
"#Page_53">53</a></span></li>
<li>Nem nevet már <span class="ralign"><a href=
"#Page_62">62</a></span></li>
<li>A karácsonyfa alatt <span class="ralign"><a href=
"#Page_79">79</a></span></li>
<li>A világon kívül <span class="ralign"><a href=
"#Page_91">91</a></span></li>
<li>Egy csepp vér. – Egy csepp méreg <span class="ralign"><a href=
"#Page_116">116</a></span></li>
<li>A két hajó <span class="ralign"><a href=
"#Page_130">130</a></span></li>
<li>A méregkeverő <span class="ralign"><a href=
"#Page_138">138</a></span></li>
<li>Az elrabolt kincs <span class="ralign"><a href=
"#Page_153">153</a></span></li>
<li>A Lis-Blanc szekrény <span class="ralign"><a href=
"#Page_168">168</a></span></li>
<li>A mi a két irás között van <span class="ralign"><a href=
"#Page_194">194</a></span></li>
<li>Monsieur de L’ane doré <span class="ralign"><a href=
"#Page_207">207</a></span></li>
</ul>
<p class="center">FRANKLIN-TÁRSULAT NYOMDÁJA.</p>
<hr class="chap" />
<div class="chapter"></div>
<div class="transnote">
<p class="center"><span class="caption">Javítások.</span></p>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table summary="Javítások">
<tr>
<td class="tdr"><a href="#Page_52">52</a></td>
<td>érte.</td>
<td>érte».</td>
</tr>
<tr>
<td class="tdr"><a href="#Page_52">52</a></td>
<td>bagnóban is!« «s</td>
<td>bagnóban is!» s</td>
</tr>
<tr>
<td class="tdr"><a href="#Page_58">58</a></td>
<td>Iit van</td>
<td>Itt van</td>
</tr>
<tr>
<td class="tdr"><a href="#Page_74">74</a></td>
<td>Uljön le</td>
<td>Üljön le</td>
</tr>
<tr>
<td class="tdr"><a href="#Page_129">129</a></td>
<td>jó kikerülni.»</td>
<td>jó kikerülni.</td>
</tr>
<tr>
<td class="tdr"><a href="#Page_136">136</a></td>
<td>e szép</td>
<td>«e szép</td>
</tr>
<tr>
<td class="tdr"><a href="#Page_166">166</a></td>
<td>On ezt</td>
<td>Ön ezt</td>
</tr>
<tr>
<td class="tdr"><a href="#Page_177">177</a></td>
<td>iranti</td>
<td>iránti</td>
</tr>
<tr>
<td class="tdr"><a href="#Page_189">189</a></td>
<td>kíadott</td>
<td>kiadott</td>
</tr>
</table>
</div>
<div style='display:block; margin-top:4em'>*** END OF THE PROJECT GUTENBERG EBOOK A LÉLEKIDOMÁR (1. RÉSZ) ***</div>
<div style='text-align:left'>

<div style='display:block; margin:1em 0'>
Updated editions will replace the previous one&#8212;the old editions will
be renamed.
</div>

<div style='display:block; margin:1em 0'>
Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg&#8482; electronic works to protect the PROJECT GUTENBERG&#8482;
concept and trademark. Project Gutenberg is a registered trademark,
and may not be used if you charge for an eBook, except by following
the terms of the trademark license, including paying royalties for use
of the Project Gutenberg trademark. If you do not charge anything for
copies of this eBook, complying with the trademark license is very
easy. You may use this eBook for nearly any purpose such as creation
of derivative works, reports, performances and research. Project
Gutenberg eBooks may be modified and printed and given away--you may
do practically ANYTHING in the United States with eBooks not protected
by U.S. copyright law. Redistribution is subject to the trademark
license, especially commercial redistribution.
</div>

<div style='margin:0.83em 0; font-size:1.1em; text-align:center'>START: FULL LICENSE<br />
<span style='font-size:smaller'>THE FULL PROJECT GUTENBERG LICENSE<br />
PLEASE READ THIS BEFORE YOU DISTRIBUTE OR USE THIS WORK</span>
</div>

<div style='display:block; margin:1em 0'>
To protect the Project Gutenberg&#8482; mission of promoting the free
distribution of electronic works, by using or distributing this work
(or any other work associated in any way with the phrase &#8220;Project
Gutenberg&#8221;), you agree to comply with all the terms of the Full
Project Gutenberg&#8482; License available with this file or online at
www.gutenberg.org/license.
</div>

<div style='display:block; font-size:1.1em; margin:1em 0; font-weight:bold'>
Section 1. General Terms of Use and Redistributing Project Gutenberg&#8482; electronic works
</div>

<div style='display:block; margin:1em 0'>
1.A. By reading or using any part of this Project Gutenberg&#8482;
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg&#8482; electronic works in your
possession. If you paid a fee for obtaining a copy of or access to a
Project Gutenberg&#8482; electronic work and you do not agree to be bound
by the terms of this agreement, you may obtain a refund from the person
or entity to whom you paid the fee as set forth in paragraph 1.E.8.
</div>

<div style='display:block; margin:1em 0'>
1.B. &#8220;Project Gutenberg&#8221; is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg&#8482; electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg&#8482; electronic works if you follow the terms of this
agreement and help preserve free future access to Project Gutenberg&#8482;
electronic works. See paragraph 1.E below.
</div>

<div style='display:block; margin:1em 0'>
1.C. The Project Gutenberg Literary Archive Foundation (&#8220;the
Foundation&#8221; or PGLAF), owns a compilation copyright in the collection
of Project Gutenberg&#8482; electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg&#8482; mission of promoting
free access to electronic works by freely sharing Project Gutenberg&#8482;
works in compliance with the terms of this agreement for keeping the
Project Gutenberg&#8482; name associated with the work. You can easily
comply with the terms of this agreement by keeping this work in the
same format with its attached full Project Gutenberg&#8482; License when
you share it without charge with others.
</div>

<div style='display:block; margin:1em 0'>
1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg&#8482; work. The Foundation makes no
representations concerning the copyright status of any work in any
country other than the United States.
</div>

<div style='display:block; margin:1em 0'>
1.E. Unless you have removed all references to Project Gutenberg:
</div>

<div style='display:block; margin:1em 0'>
1.E.1. The following sentence, with active links to, or other
immediate access to, the full Project Gutenberg&#8482; License must appear
prominently whenever any copy of a Project Gutenberg&#8482; work (any work
on which the phrase &#8220;Project Gutenberg&#8221; appears, or with which the
phrase &#8220;Project Gutenberg&#8221; is associated) is accessed, displayed,
performed, viewed, copied or distributed:
</div>

<blockquote>
  <div style='display:block; margin:1em 0'>
    This eBook is for the use of anyone anywhere in the United States and most
    other parts of the world at no cost and with almost no restrictions
    whatsoever. You may copy it, give it away or re-use it under the terms
    of the Project Gutenberg License included with this eBook or online
    at <a href="https://www.gutenberg.org">www.gutenberg.org</a>. If you
    are not located in the United States, you will have to check the laws
    of the country where you are located before using this eBook.
  </div>
</blockquote>

<div style='display:block; margin:1em 0'>
1.E.2. If an individual Project Gutenberg&#8482; electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase &#8220;Project
Gutenberg&#8221; associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg&#8482;
trademark as set forth in paragraphs 1.E.8 or 1.E.9.
</div>

<div style='display:block; margin:1em 0'>
1.E.3. If an individual Project Gutenberg&#8482; electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg&#8482; License for all works
posted with the permission of the copyright holder found at the
beginning of this work.
</div>

<div style='display:block; margin:1em 0'>
1.E.4. Do not unlink or detach or remove the full Project Gutenberg&#8482;
License terms from this work, or any files containing a part of this
work or any other work associated with Project Gutenberg&#8482;.
</div>

<div style='display:block; margin:1em 0'>
1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg&#8482; License.
</div>

<div style='display:block; margin:1em 0'>
1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg&#8482; work in a format
other than &#8220;Plain Vanilla ASCII&#8221; or other format used in the official
version posted on the official Project Gutenberg&#8482; website
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original &#8220;Plain
Vanilla ASCII&#8221; or other form. Any alternate format must include the
full Project Gutenberg&#8482; License as specified in paragraph 1.E.1.
</div>

<div style='display:block; margin:1em 0'>
1.E.7. Do not charge a fee for access to, viewing, displaying,
performing, copying or distributing any Project Gutenberg&#8482; works
unless you comply with paragraph 1.E.8 or 1.E.9.
</div>

<div style='display:block; margin:1em 0'>
1.E.8. You may charge a reasonable fee for copies of or providing
access to or distributing Project Gutenberg&#8482; electronic works
provided that:
</div>

<div style='margin-left:0.7em;'>
    <div style='text-indent:-0.7em'>
        &bull; You pay a royalty fee of 20% of the gross profits you derive from
        the use of Project Gutenberg&#8482; works calculated using the method
        you already use to calculate your applicable taxes. The fee is owed
        to the owner of the Project Gutenberg&#8482; trademark, but he has
        agreed to donate royalties under this paragraph to the Project
        Gutenberg Literary Archive Foundation. Royalty payments must be paid
        within 60 days following each date on which you prepare (or are
        legally required to prepare) your periodic tax returns. Royalty
        payments should be clearly marked as such and sent to the Project
        Gutenberg Literary Archive Foundation at the address specified in
        Section 4, &#8220;Information about donations to the Project Gutenberg
        Literary Archive Foundation.&#8221;
    </div>

    <div style='text-indent:-0.7em'>
        &bull; You provide a full refund of any money paid by a user who notifies
        you in writing (or by e-mail) within 30 days of receipt that s/he
        does not agree to the terms of the full Project Gutenberg&#8482;
        License. You must require such a user to return or destroy all
        copies of the works possessed in a physical medium and discontinue
        all use of and all access to other copies of Project Gutenberg&#8482;
        works.
    </div>

    <div style='text-indent:-0.7em'>
        &bull; You provide, in accordance with paragraph 1.F.3, a full refund of
        any money paid for a work or a replacement copy, if a defect in the
        electronic work is discovered and reported to you within 90 days of
        receipt of the work.
    </div>

    <div style='text-indent:-0.7em'>
        &bull; You comply with all other terms of this agreement for free
        distribution of Project Gutenberg&#8482; works.
    </div>
</div>

<div style='display:block; margin:1em 0'>
1.E.9. If you wish to charge a fee or distribute a Project
Gutenberg&#8482; electronic work or group of works on different terms than
are set forth in this agreement, you must obtain permission in writing
from the Project Gutenberg Literary Archive Foundation, the manager of
the Project Gutenberg&#8482; trademark. Contact the Foundation as set
forth in Section 3 below.
</div>

<div style='display:block; margin:1em 0'>
1.F.
</div>

<div style='display:block; margin:1em 0'>
1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg&#8482; collection. Despite these efforts, Project Gutenberg&#8482;
electronic works, and the medium on which they may be stored, may
contain &#8220;Defects,&#8221; such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.
</div>

<div style='display:block; margin:1em 0'>
1.F.2. LIMITED WARRANTY, DISCLAIMER OF DAMAGES - Except for the &#8220;Right
of Replacement or Refund&#8221; described in paragraph 1.F.3, the Project
Gutenberg Literary Archive Foundation, the owner of the Project
Gutenberg&#8482; trademark, and any other party distributing a Project
Gutenberg&#8482; electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.
</div>

<div style='display:block; margin:1em 0'>
1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.
</div>

<div style='display:block; margin:1em 0'>
1.F.4. Except for the limited right of replacement or refund set forth
in paragraph 1.F.3, this work is provided to you &#8216;AS-IS&#8217;, WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.
</div>

<div style='display:block; margin:1em 0'>
1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.
</div>

<div style='display:block; margin:1em 0'>
1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg&#8482; electronic works in
accordance with this agreement, and any volunteers associated with the
production, promotion and distribution of Project Gutenberg&#8482;
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg&#8482; work, (b) alteration, modification, or
additions or deletions to any Project Gutenberg&#8482; work, and (c) any
Defect you cause.
</div>

<div style='display:block; font-size:1.1em; margin:1em 0; font-weight:bold'>
Section 2. Information about the Mission of Project Gutenberg&#8482;
</div>

<div style='display:block; margin:1em 0'>
Project Gutenberg&#8482; is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.
</div>

<div style='display:block; margin:1em 0'>
Volunteers and financial support to provide volunteers with the
assistance they need are critical to reaching Project Gutenberg&#8482;&#8217;s
goals and ensuring that the Project Gutenberg&#8482; collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg&#8482; and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at www.gutenberg.org.
</div>

<div style='display:block; font-size:1.1em; margin:1em 0; font-weight:bold'>
Section 3. Information about the Project Gutenberg Literary Archive Foundation
</div>

<div style='display:block; margin:1em 0'>
The Project Gutenberg Literary Archive Foundation is a non-profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation&#8217;s EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state&#8217;s laws.
</div>

<div style='display:block; margin:1em 0'>
The Foundation&#8217;s business office is located at 809 North 1500 West,
Salt Lake City, UT 84116, (801) 596-1887. Email contact links and up
to date contact information can be found at the Foundation&#8217;s website
and official page at www.gutenberg.org/contact
</div>

<div style='display:block; font-size:1.1em; margin:1em 0; font-weight:bold'>
Section 4. Information about Donations to the Project Gutenberg Literary Archive Foundation
</div>

<div style='display:block; margin:1em 0'>
Project Gutenberg&#8482; depends upon and cannot survive without widespread
public support and donations to carry out its mission of
increasing the number of public domain and licensed works that can be
freely distributed in machine-readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.
</div>

<div style='display:block; margin:1em 0'>
The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular state
visit <a href="https://www.gutenberg.org/donate/">www.gutenberg.org/donate</a>.
</div>

<div style='display:block; margin:1em 0'>
While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.
</div>

<div style='display:block; margin:1em 0'>
International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.
</div>

<div style='display:block; margin:1em 0'>
Please check the Project Gutenberg web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate
</div>

<div style='display:block; font-size:1.1em; margin:1em 0; font-weight:bold'>
Section 5. General Information About Project Gutenberg&#8482; electronic works
</div>

<div style='display:block; margin:1em 0'>
Professor Michael S. Hart was the originator of the Project
Gutenberg&#8482; concept of a library of electronic works that could be
freely shared with anyone. For forty years, he produced and
distributed Project Gutenberg&#8482; eBooks with only a loose network of
volunteer support.
</div>

<div style='display:block; margin:1em 0'>
Project Gutenberg&#8482; eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.
</div>

<div style='display:block; margin:1em 0'>
Most people start at our website which has the main PG search
facility: <a href="https://www.gutenberg.org">www.gutenberg.org</a>.
</div>

<div style='display:block; margin:1em 0'>
This website includes information about Project Gutenberg&#8482;,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.
</div>

</div>

</body>
</html>
